Az efféle helyzetek pontos felmérését követően tehát gyors lépésekre van szükség.
Szeretném emlékeztetni a tisztelt Házat arra a hónapokig tartó munkára, amelyet a szolgáltatásokról szóló irányelvnek, vagyis a fogyasztóvédelmi jogszabályok áttekintésének szenteltünk.
És ahogy azt mindannyian tudjuk, a szolgáltatásokról szóló irányelvet 2009 decemberéig minden tagállamnak végre kell hajtania.
Az előadó által felhozott problémák nagy hányada bizonyára magától megszűnik az átültetési időszak végére.
Nem szabad elfelejtenünk, hogy a szolgáltatásokról szóló irányelv jelentősen javítja majd a fogyasztók jogait.
Az irányelvnek köszönhetően a szolgáltatóknak alaposabb tájékoztatást kell majd nyújtaniuk a fogyasztóknak a felajánlott szolgáltatásokkal kapcsolatban.
Ezáltal a fogyasztók könnyebben, több információ alapján hozhatják meg döntéseiket.
Ezenkívül a megfelelő intézmények is hatékonyabban védik majd a fogyasztók érdekeit.
A szolgáltatásokról szóló irányelv ezenkívül számos világos kötelezettséget ró a szolgáltatókra, többek közt a konfliktusok kezelésére vonatkozólag is.
Véleményem szerint nincs szükség további jogi eszközök bevezetésére, amíg a szolgáltatásokról szóló irányelv rendelkezései hatályba nem lépnek.
Véleményem szerint korai lenne egy új horizontális eszköz megalkotására felhívni a Bizottságot.
És ugyanez érvényes a fogyasztóvédelmi jogszabályok teljes átvizsgálására is.
A Bizottság már kiadott egy zöld könyvet a fogyasztóvédelmi jogszabályokról, és a kellő időben jogalkotási javaslatokkal is fog élni ez ügyben.
Hölgyeim és uraim, vannak helyzetek, amikor a több jogszabály nem feltétlenül jelent jobb szabályozást.
Jól tennénk, ha nem feledkeznénk meg erről.
(SK) A szolgáltatásokról szóló irányelvnek, amelyet 2009. december 28-ig minden tagállam nemzeti jogába át kell ültetni, jelentős hatása lesz a határokon átnyúló szolgáltatásokra.
De ez az irányelv, sőt még a fogyasztói acquis felülvizsgálatáról szóló zöld könyv sem fekteti le a szolgáltatók alapvető kötelezettségeit, ezért üdvözlöm Lehtinen úr jelentését, amely kitér erre a kérdésre.
A jelentés azt igyekszik biztosítani, hogy ne csak a fogyasztók, hanem a határokon átnyúló szolgáltatásokat nyújtó, illetve igénybevevő kis- és középvállalkozások is profitálhassanak a még nagyobb jogbiztonságból, az egyszerűbb eljárásokból és az alacsonyabb költségekből.
Úgy vélem, hogy az európai szabványosítás kulcsszerepet játszik a kézműves, a kis- és középvállalkozások sikerességében, és hogy az európai szabványok uniós szinten való bevezetésével a tagállamok a szolgáltatások biztonságosságát támogatják és a fogyasztói jogok biztosítják a határokon átnyúló szolgáltatásokkal kapcsolatban.
Ha a fogyasztók nem bíznak a szolgáltatások biztonságosságában és minőségében, pszichés korlátokat építenek maguk és a külföldi szolgáltatók közé, amely következtében nem is nagyon fognak igénybe venni határokon átnyúló szolgáltatásokat.
És ha egy fogyasztó egyszer rossz tapasztalatot szerez, ezt a tapasztalatát gyakran az összes külföldi szolgáltatóra vonatkoztatni fogja.
A fogyasztóknak lehetőségük van megoldani a túlnyomórészt az egyes tagállamok különböző eljárásainak eredményeképpen felmerülő problémáikat, egyrészt az Európai Fogyasztói Központok hálózatán, az ECC-Neten, valamint a határokon átnyúló fogyasztói viták rendezésére szolgáló, a pénzügyi szolgáltatások terén működő hálózaton, a FIN-NET-en keresztül.
Ha pedig egy fogyasztó elegendő információval rendelkezik a belső piaci jogairól, ám hiába próbál élni velük egy másik tagállamban, a SOLVIT-tól várhat segítséget.
Hölgyeim és uraim, üdvözlöm a tényt, hogy ez a jelentés elsősorban a fogyasztókra összpontosít, mivel ők a belső piac különösen alapvető és fontos elemét képezik.
Közös célunknak kell tehát lennie, hogy olyan körülményeket teremtsünk a fogyasztók részére, amelyek lehetővé teszik számukra, hogy ugyanolyan bizalommal vásároljanak külföldről is, mint ahogy azt otthon teszik.
(CS) Elnök úr, bár az EK-Szerződés garantálja a polgárok számára az országhatárokon túli szolgáltatásokhoz való szabad hozzáférést, csupán egy maroknyi szolgáltató és fogyasztó él a közös piac eme előnyével.
A verseny alacsony mértéke ennélfogva megdrágítja a határ menti területeken nyújtott szolgáltatásokat, amelyek sokszor nehezebben is hozzáférhetők, mint az országon belüli szolgáltatások.
A felmérések azt mutatják, hogy probléma nem a nyelvi korlátokban, hanem a jogszabályokban rejlik.
Nem mindig világos, hogy mikor kell a származási ország, és mikor a fogadó ország jogszabályait alkalmazni.
És sajnos, a származási ország elve ellenzőinek hála, annak a lehetőségét is elvesztettük, hogy ezt pontosabban definiáljuk a szolgáltatásokról szóló irányelvben.
Itt Strasbourgban a származási ország elve említésétől való irracionális félelem is hozzákapcsolódik ehhez a jelentéshez, dacára annak, hogy számos foglalkozás esetében a szolgáltatónak nem is kell ismerniük a szomszédos ország jogszabályait ahhoz, hogy határon átnyúló szolgáltatásokat nyújtsanak.
Hamarosan lesz esetjog, amely véget vet az arról szóló vitáknak, hogy a fogyasztóvédelmi kérdésekben a nemzeti jog vagy a fogadó ország jogszabályai alkalmazandóak-e.
Úgy vélem, Lehtinen úr beszámolója ebből a szempontból kiváló hozzájárulás a témához, mivel, véleményem szerint a szolgáltatók általános kötelezettségei megnevezésének közös megegyezésen nyugvó európai szabványokon kell alapulnia.
Egyetértek azzal, hogy fogyasztóvédelmi szempontból a magán és közszolgáltatóknak ugyanolyan kötelezettségeknek kelljen megfelelniük.
Szintén támogatom a tagállamok közti kommunikációs hálózatok finanszírozását, mert ez hozzájárul a hatékony ellenőrzéshez és a viták peren kívüli rendezéséhez.
Biztos asszony, a határokon átnyúló szolgáltatások szabad mozgásának körülményei terén sokkal tartozunk az európai polgároknak.
Ez a jelentés ezt részben törleszti.
Az Európai Parlament politikailag támogatja a Bizottságot, hogy egyértelműen meghatározza a szolgáltatók kötelezettségeit, függetlenül azok származásától.
Lehtinen úr jelentése a Belső Piaci és Fogyasztóvédelmi Bizottság kiváló munkájáról tanúskodik.
a Bizottság tagja. - Elnök úr, nagy figyelemmel hallgattam a határokon átnyúló szolgáltatások nyújtóinak kötelezettségeiről szóló parlamenti jelentésről folyó vitát.
Szeretném megköszönni a tisztelt Képviselőknek a hozzászólásaikat.
Hadd emeljek most ki én is néhány fontosabb pontot.
Először is, a Bizottság támogatja a jelentés azon célját, amelyről a Parlament holnap szavazni fog.
Bennünket is aggaszt a szolgáltatások belső piacán tapasztalható fogyasztói bizalmatlanság.
Szeretném hangsúlyozni, az információs társadalomért felelős biztosként, hogy ez az internetes szolgáltatásokkal kapcsolatos bizalmatlanság valóban nagyon lényeges kérdés, amelyet feltétlenül meg kell majd vizsgálnunk.
Másodszor, ahogy már korábban is említettem, a Bizottság már számos kezdeményezést indított, amelyek célja a jelen helyzet orvoslása.
Ezek közé tartozik a szolgáltatásokról szóló irányelv és a fogyasztói acquis felülvizsgálata.
Az utóbbi egyébként kollégám, Kuneva biztos asszony munkájának is egyik legfőbb prioritása.
Szeretném elmondani, hogy nagyon hálásak vagyunk a Parlament támogatásáért, és hogy szeretnénk arra ösztönözni a Parlamentet, hogy továbbra is járuljon hozzá a felülvizsgálati folyamathoz. Szeretnénk, ha a Parlamenttel együtt mihamarabb eredményekről számolhatnánk be.
Hogy konkrétan mire fogunk javaslatot tenni a következő hetek és hónapok során?
Először is, az egyeztetés közben született válaszok összefoglalását október elején közzé tesszük a Bizottság honlapján.
Majd lefolytatunk egy hatásvizsgálatot, egy 2008 második felében benyújtandó esetleges bizottsági javaslat előkészítéseképpen.
Azok a képviselőtársak, akik alaposabban foglalkoztak ezzel a kérdéssel, bizonyára érdeklődéssel fogadják majd ezt.
Harmadszor, a Bizottság egyetért abban, hogy támogatni kell a szolgáltatásokat biztonságosságuk tekintetében, mert nagyon fontos, hogy még jobban biztosítsuk a belső piac szolgáltatásainak egészségügyi és fizikai biztonsági aspektusait.
A tagállamokkal együttműködve fel fogjuk hívni a figyelmet a nemzeti rendszerek esetleges hiányosságaira, illetve az értékelés szükséges végrehajtására.
Támogatni fogjuk a fogyasztók tájékoztatására és tudatosságának növelésére irányuló kezdeményezéseket.
Elő fogjuk segíteni a szolgáltatások biztonságával kapcsolatban a balesetekre és sérülésekre vonatkozó, fogyasztóknak szóló, már meglévő információkhoz való hozzáférést, és megemlíteném még az egyik legfontosabb dolgot, amelyet számos képviselőtársuk is említett: a kollektív jogorvoslathoz való jogot.
A Bizottság tanulmányokat folytat és egyeztet az érintettekkel annak érdekében, hogy megvizsgálják egy erre a területre vonatkozó kezdeményezés lehetőségét. Egy valami azonban biztos, és ezt szeretném kiemelni: ez nem egy amerikai típusú kollektív keresetindítási lehetőség lesz.
Végezetül, szeretném megköszönni az előadónak az általa végzett munkát, a Parlamentnek pedig azt, hogy ilyen fontos ügyként kezeli e kérdést.
Biztos vagyok benne, hogy ez a parlamenti jelentés hozzá fog járulni a mi fogyasztók érdekében végzett munkánkhoz is.
Biztos asszony, nagyon köszönjük az érdekfeszítő vitát, amelyben a hozzászólók több mint 50%-a nő volt, ahogy annak mindig lennie is kellene.
A vitát lezárom.
A szavazásra 2007. szeptember 27-én, csütörtökön kerül sor.
Írásbeli nyilatkozatok (142. cikk)
írásban. - (PL)
Szeretnék köszönetet mondani Lehtinen úrnak az alapos jelentésért.
A szolgáltatásnyújtás szabadsága a belső piac négy alapvető szabadságának egyike.
Az elmúlt évek alatt a szolgáltatások szektora egyre nagyobb jelentőségűvé nőtte ki magát az Európai Unió gazdasági és társadalmi fejlődése tekintetében, és mindeközben lényegi változásokon is keresztülment.
Az Európai Közösséget létrehozó Szerződés intézkedései és a szolgáltatásokról szóló irányelv nemzeti jogszabályokba való, jelenleg is folyó átültetése ellenére a szolgáltatások szabad mozgását a gyakorlatban még mindig gátolják adminisztratív rendelkezések, valamint a tagállamok jogrendszerei közti különbségek.
Tekintettel a globalizációban gyökerező veszélyekre és kihívásokra és a szolgáltatási szektor e jelentésben is kifejtett hiányosságaira, különösen fontos, hogy lépéseket tegyünk a határokon átnyúló szolgáltatások előtt álló akadályok felszámolása érdekében.
A fogyasztói bizalom hiánya és a vállalatok attól való vonakodása, hogy a saját országukon kívül is működjenek, korlátozzák a belső piacra jutást.
A Bizottságnak sürgősen be kell vezetnie olyan mechanizmusokat, amelyek megkönnyítik a vállalatok, különösen a KKV-k számára, hogy előnyt kovácsoljanak a belső piac lehetőségeiből.
A határokon átnyúló szolgáltatások kínálatára vonatkozó közösségi rendelkezéseket ezért ésszerűsíteni kell, és a fogyasztók érdekeinek védelme érdekében minimális harmonizációs időszakot követően minőségi szabványokat kell bevezetni.
A tagállamok közötti együttműködés erősítése, az adminisztratív eljárások egyszerűsítése és a határokon átnyúló szolgáltatások megfelelő ellenőrzése elő fogja segíteni a határokon átnyúló tevékenységek fokozódását.
A minőségi szabványok harmonizációja pedig mind a fogyasztói, mind a szolgáltatói oldalon erősíteni fogja a határokon átnyúló szolgáltatásokkal kapcsolatos bizalmat.
A határokon átnyúló szolgáltatásokra vonatkozó rendelkezések előmozdítása a szolgáltatások egységes piacának megfelelő működését fogja eredményezni, ezáltal teremtve meg a gazdaságilag egybetartozó belső piac alapjait.
i2010: Digitális könyvtárak (vita)
A következő napirendi pont Marie-Hélène Descamps jelentése, amelyet a Kulturális és Oktatási Bizottság nevében készített, és amely témája az i2010: Digitális könyvtárak.
És ismét, a vitában felszólalók több mint fele hölgy, akik közül az első maga az előadó, Marie-Hélène Descamps.
előadó. - (FR) Elnök úr, biztos asszony, hölgyeim és uraim, az európai digitális könyvtár ötlete hat európai uniós állam- és kormányfőtől ered, akik egyetemes hozzáférést szerettek volna biztosítani az európai kulturális örökséghez, és meg akarták őrizni azt a jövő generációi számára.
Ez a központi, európai projekt erősíteni fogja a valódi európai identitás kifejezését, és segítségével világszerte felvonultathatjuk kulturális és nyelvi sokszínűségünket.
Ez a projekt, amelyhez hasonlóra nem volt még példa Európában, összeköti a múltat és jelent, és kapcsot teremt a kulturális és a digitális dimenziók között.
Tökéletes válasz lesz arra a számtalan különböző kérdésre, amely manapság az új információs és kommunikációs technológiák révén kihat az emberekre.
Az internet, amely az európai fiatalság harmadik legkedveltebb médiuma, valójában a tudáshoz és tanuláshoz való hozzáférés egyik legfőbb eszköze.
Bár történt valódi előrelépés, a kulturális források digitalizálása és az interneten való közzététele ennek ellenére még mindig töredékes, és a tagállamok által alkalmazott különböző módszerektől függ.
Ha azt szeretnénk, hogy ezek hatékonyak legyenek, és a lehető legtöbb emberhez elérjenek, alaposan össze kell hangolnunk a kulturális örökségünk hirdetésére és terjesztésére vonatkozó kezdeményezéseket.
Ez volna az európai digitális könyvtár célja, amelyet a Bizottság úttörő kezdeményezésével, az "i2010: digitális könyvtárak”-kal támogat.
A kezdeményezés első része, nevezetesen a 2005. szeptember 30-i bizottsági közlemény, három főbb aspektust emelt ki: a digitalizálást, az online hozzáférést és a digitális tartalom megőrzését.
A Bizottság hozzálátott, hogy megvizsgálja, milyen technikai, jogi, szervezeti és pénzügyi kihívásokkal kell szembenézni egy ilyen volumenű projekt kivitelezése során.
Ezzel egy időben nyilvános online egyeztetést indítottak, és egy magas szintű szakértői csoportot is felállítottak.
Mindezek alapján a Bizottság 2006. augusztus 24-én ajánlást fogadott el a digitalizálásról, az online elérhetőségről és a digitális megőrzésről, amelyben felhívja a tagállamokat a digitalizálás felgyorsítására, valamint a valódi összhang elérése érdekében az erőfeszítéseik összehangolására.
2006. november 13-án a Tanács egyhangúan elfogadta ezeket az ajánlásokat.
Most tehát az Európai Parlamenten a sor, hogy megadja a jelet, hogy ez a kivételes projekt valóra válhasson.
Egy efféle vállalkozást csak szakaszonként lehet kivitelezni.
A kulturális anyagok minden kategóriájának koncepcionális és technikai szervezése mellett, eleinte azokra a könyvtárainkban rendelkezésre álló anyagokra kell koncentrálnunk, amelyek már nem állnak szerzői jogvédelem alatt; ezeket egyetlen, közvetlen soknyelvű hozzáférési ponton keresztül kell elérhetővé tennünk.
Könyvtáraink nagy előnye, hogy már most európai szinten vannak koordinálva a 2005-ben az országos könyvtárak által felállított Európai könyvtáron (TEL) keresztül, amely máris óriási mennyiségű nyilvános honlapokon elérhető, ezáltal azonnal használható digitalizált munkát tartalmaz.
A második szakaszban, a projekt sikerének elősegítése érdekében, a könyvtárnak a nyilvános honlapokon elérhető anyagok mellett jelenkori anyagokhoz is hozzáférést kell biztosítania.
Lényeges, hogy ezen a téren minden döntést az érintettekkel egyeztetve kell meghozni.
A szerzői és az egyéb alkotói jogok védelme elengedhetetlen az európai kreativitás fenntartása és védelme szempontjából.
Ha azt szeretnénk, hogy ez a projekt olyan sikeres legyen, amilyennek szánjuk, akkor koherens gazdasági alapokra kell helyeznünk.
A jelentés ennélfogva azt javasolja - a szerzői jogok tulajdonosai egyetértésével -, hogy az európai digitális könyvtár felhasználói böngészhessenek az interneten, bármilyen digitális dokumentumot megkereshessenek, függetlenül annak státusától, de míg a nyilvános domaineken lévő anyagok ingyen és teljes terjedelmükben elérhetők lennének, a szerzői jogvédelem alatt álló munkákból csak rövid kivonatok lennének hozzáférhetőek.
Ezen túlmenően, azokat a felhasználókat, akik teljes terjedelmében szeretnének átolvasni egy bizonyos munkát, vagy szeretnének hozzáférni egy védett dokumentum egészéhez, a rendszer biztonságos digitális terjesztésre specializált magán oldalra irányítaná, ahol a szerzői jogok tulajdonosának járó méltányos díj megfizetése ellenében többféle lehetőség közül választhatnának.
Egy efféle könyvtárat továbbá úgy kell megszervezni, hogy mindenkoron megbízható és minőségi anyagokhoz lehessen rajta keresztül hozzáférni.
A jelentés ennek érdekében felhív egy irányítóbizottság felállítására.
Ez a bizottság, amelyben döntő szerepet kapnának a kulturális intézmények, határozná meg az európai digitális könyvtár prioritásait és a működésére vonatkozó útmutatásokat, továbbá gondoskodna a könyvtár tevékenységeinek összehangolásáról, irányításáról és felügyeletéről.
Végül ahhoz, hogy minden európai kultúra elérhetővé váljon, a többi kulturális intézménynek és ágazatnak - így a levéltáraknak, múzeumoknak, moziknak, audiovizuális művészeteknek és az egyetemeknek - is minden munkaszakaszban be kell kapcsolódnia a projektbe.
Ezúton alakíthatjuk ki a sokszínűségében egységes Európa arculatát.
Végezetül szeretnék köszönetet mondani a Kulturális és Oktatási Bizottságban helyet foglaló minden kollégámnak, különösen Weber és Graça Moura uraknak a jelentés elkészítéséhez nyújtott támogatásukért és közreműködésükért.
Továbbá a Bizottságnak is szeretném megköszönni, hogy ilyen hatékonyan működött közre e dokumentum előkészítése során.
a Bizottság tagja. - Elnök úr, ez egy nagyszerű jelentés, és Descamps asszony bizottságbeli kollégáival egyetemben kiváló munkát végzett.
A digitális könyvtárak kezdeményezés remek példája annak, hogyan tud Európa konkrét projektek révén hozzájárulni nemcsak a gazdasági növekedéshez, hanem az élet minőségéhez is.
Az európai kulturális és tudományos örökség interneten való hozzáférhetővé tételével különböző kultúrákba is eljuttathatjuk azt, s a modern technológiák felhasználásával ledönthetjük a ma még fennálló falakat.
Nagy örömmel tölt el, hogy ez a kezdeményezés, amelyet tagállamaink nemzeti könyvtárai indítottak útjára, s amelyet az Európai Bizottság oly sok év alatt fejlesztett tovább, ekkora hangsúlyt kapott, és az EU politikai erőinek legmagasabb szintű támogatását élvezi.
Nagyon helyeslem ezt a támogatást; állam- és kormányfőink helyesen teszik, hogy támogatják ezt a kezdeményezést, mert igazi kincs rejlik a könyvtárainkban, levéltárainkban és múzeumjainkban.
Nem csupán a könyvekre gondolok; ott vannak az újságok, az archív felvételek és a filmek is.
Ez egy soknyelvű, multikulturális vagyon.
S tudva azt, hogy mindezen értékeknek eddig csupán az 1%-át digitalizálták, azt is felmérhetjük, mekkora munka vár még ránk.
Ez a munka két okból szükséges.
Az első az, hogy az akadályok leküzdésével hozzásegítsük az embereket a tanuláshoz, a munkához vagy ahhoz, hogy élvezetüket leljék a saját kultúrájuk által létrehozott művekben, vagy közös európai történelmünk eredményeiben, valamint, hogy lehetővé tegyük kulturális intézményeink ezen tartalmainak hozzáadott értékkel bíró szolgáltatások és termékek révén történő újrafelhasználását.
És ez az a pont, ahol az ipar is bekapcsolódik.
Ezért kell, hogy a Bizottság kezdeményezésének célja az európai digitalizált kulturális örökséghez való közös, soknyelvű hozzáférési pont létrehozása legyen.
Ezt ugyanis egyedül nem tudjuk megvalósítani.
Ehhez minden európai ország többféle kulturális intézményének közreműködésére szükség lesz.
Örömmel látom, hogy mindez már formálódik, és kezd hivatalossá válni egy olyan jogi testület létrehozása révén, amely növelni fogja az európai digitális könyvtár intézkedési jogkörét.
A közös hozzáférési pont 2008-ban létrejön.
A rákövetkező években pedig fokozatosan nőni fog digitális könyvtár tartalma, ahogy egyre több könyvtár, levéltár, audiovizuális archívum és múzeum teszi majd közzé saját digitalizált gyűjteményét.
Annak is nagyon örülök, hogy a Parlament jelentése nemcsak a végeredménnyel foglalkozik, hanem kitér a kívánt végeredmény eléréséhez szükséges feltételekre is.
Vagyis, hogy milyen fontos a digitális könyvtárak kezdeményezés egyik szerves része, a kulturális örökségünk interneten való közzététele érdekében az általános körülmények javítása, valamint az, hogy a tagállamok még nagyobb erőfeszítéseket tegyenek anyagaik digitalizálása érdekében.
És világos leszek: nem elég rendezni egy óriási kulturális eseményt, ahol az állam- és kormányfők zengzetes beszédeket tartanak, ha ezután hazamennek, és megnyirbálják a költségvetést.
Ez nem történhet meg!
A szavakat tetteknek kell követniük!
Szeretném, ha a Parlament lépne, és a segítségünkre lenne e csodás projekt valóra váltásában.
Én vagyok az elnöke a digitális könyvtárakkal foglalkozó magas szintű munkacsoportnak, amely eltökélten dolgozik e témában.
Annak is tudatában vagyunk, hogy a digitális anyagok megőrzése a jövő egyik legfontosabb kérdése lesz. Ezért is vagyok boldog, hogy a Tanács jóváhagyta a Bizottság európai digitális könyvtárral kapcsolatos álláspontját, és hogy a Parlament is segít bennünket, hogy ebben az irányban haladhassunk tovább, és politikai súlyát latba vetve támogatja célkitűzésünket.
a PPE-DE képviselőcsoport nevében. - (PT) Elnök úr, biztos asszony, szeretettel gratulálok Descamps asszonynak csodálatos beszámolójához.
Ez a dokumentum rendkívül jelentősen hozzájárul a digitális technológia és a kulturális örökség kapcsolatának kérdéséhez.
Felszólít a nemzeti intézmények, különösen a könyvtárak, s a jövőben majd további intézmények erőfeszítéseinek összehangolására.
Nagyon gyakorlatiasan azokkal a munkákkal indít, amelyek már most nyilvánosan hozzáférhetőek.
Javaslatot tesz az együttműködések hatékony kihasználására, a legjobb gyakorlatok cseréjére, minden érintett között, a folyamat minden szintjén.
Felszólítja a tagállamokat, hogy támogassák a projektet, és hogy találjanak módot annak elkerülésére, hogy anyagaikat többszörös erőfeszítéssel digitalizálják.
Mindenféle erőfeszítés összehangolására szólít fel.
A Descamps-jelentés e jogalkotó testület kiemelkedő mozzanata lesz a legmodernebb technológia és az évszázados európai kultúra kapcsolata szempontjából.
Amikor az európai kultúráról beszélünk, egyetemes kultúráról is beszélünk egyben.
És ez nem csak azért van így, mert az európai kultúra megérdemli ezt a minősítést, hanem azért is, mert az európai kultúra sokfélesége olyan teljesen nyitott rendszert alkot, amelynek természetesen kedvező következményei lesznek a projekt előrehaladtával.
Ez a projekt is fokozatosan alakult ki.
Soviniszta eszmeként indult, amely versenyre akart kelni a Google-lel, de számos különböző változtatás nyomán újrafogalmaztuk, mégpedig ésszerűbb, gyakorlatiasabb és produktívabb formában.
Ez már nem ugyanaz, amit a Financial Times korábban "a céltalan és szükségtelen nacionalizmus zengzetes esetének” nevezett.
Az európai digitális könyvtár azért különbözik más megoldásoktól, mert európai uniós projekt, mert minden könyvtárhoz el szeretne érni, mert szándékaink szerint a már meglévő kezdeményezésekre alapul, és mert célja, hogy az európai kulturális örökség minden kategóriáját felölelje, anélkül, hogy csak a nyomtatott anyagokra korlátozódna.
Biztos, hogy számos problémával kell még megküzdenünk: finanszírozó partnereket kell találnunk a magánszektorban; amennyire lehet, el kell kerülnünk, hogy a különböző tagállamokban más-más arányban digitalizálják az anyagokat; meg kell oldanunk bizonyos technikai problémákat a digitalizált anyagokhoz való hozzáférés koordinálásával kapcsolatban; meg kell őriznünk a digitalizált tartalmakat; meg kell oldanunk a képes dokumentumok meta-információinak kiszűrésére alkalmas integrált keresőmotorok, valamint a szöveges dokumentumok közvetlen kereshetőségének kérdését; megoldást kell találnunk a tartalmak közti átjárhatóságra, és a már létező, szerző és cím alapján történő keresés mellett lehetővé kell tenni a tárgy- vagy kulcsszó alapján történő többnyelvű keresést.
Arról sem feledkezhetünk meg, hogy az intézmények közti tapasztalatcsere alapvető fontossággal bír majd, különös tekintettel az amerikai intézményekre, valamint hogy az erős kutatási és fejlesztési komponens elengedhetetlen lesz ahhoz, hogy a projekt eredményesen működjön.
Mindezek fényében tehát a Descamps-jelentés elfogadásával a Parlament óriási lépést tesz a jövő felé, akár nők alkotják a padjaiban ülők többségét, akár bizonyos arányban ülnek itt nők és férfiak, elnök úr.
Ó, de a hölgyek nagyon örülnek, hogy Ön férfi!
a PSE képviselőcsoport nevében. - (DE) Elnök úr, biztos asszony, 2010. mindjárt itt van.
Tekintettel arra, hogy a jelentés címe "i2010: egy európai digitális könyvtár felé”, ez azt jelenti, hogy még rengeteg a teendőnk, és véleményem szerint eddig csak halogattuk a dolgot.
Örömömre szolgál, hogy Descamps asszony ilyen remek jelentést készített, amely kijelöli az előre mutató utat, és rámutat, hogy mit lehet, és mit kell tennünk.
Most azonban mindnyájunknak tennünk kell azért, hogy mozgásba hozzuk a dolgokat.
Ez a jelentés kihívás és válasz is egyben az új technológiákkal, az új tudás- és információmenedzsmenttel, és mindenekelőtt az ifjúság tanuláshoz, információhoz és tudáshoz való hozzáférésével kapcsolatban.
Ezen a téren elég nagy a behoznivalónk, és ami engem illet, úgy vélem, igencsak fel kell gyorsítanunk a folyamatokat.
Ez a projekt nem csupán a kulturális örökségünk megőrzéséről és megóvásáról szól.
Minden egyes nap új dolgokat szül, amelyeket hozzá kell adnunk az egyenlethez, hiszen elég, ha tegnap fedeztek fel vagy írtak le valamit, az holnap már a kulturális örökségünk részét képezi.
Ez azt jelenti, hogy rengeteg a behoznivalónk.
Ám emellett folyamatosan előre is kell néznünk, és lépést kell tartanunk a legújabb fejleményekkel.
Rendkívül fontos lesz tehát a folyamatok koordinálása, és - ahogy az már elhangzott - az országok arra való ösztönzése, hogy nemzeti érzékenységüket félretéve együtt mozduljanak, és lépjenek előre a kulturális örökség megőrzését szolgáló európai sétányon.
Vannak nehézségek, amelyeket le kell küzdenünk.
Először is a pénzügyi hiánnyal kell szembenéznünk.
A biztos asszonynak igaza volt ezzel kapcsolatban.
A miniszterek és elnökök mind nagyszerűen beszélnek, és mind nagyon büszkék kulturális sokszínűségünkre, de amikor a finanszírozásra és a végrehajtásra kerül a sor, gyorsan visszavonulót fújnak, és fátylat borítanak a büszkeségükre, amelyet addig oly nagyon hirdettek.
Véleményem szerint a szerzői jogok védelme is nagyon fontos, ezért szükség lesz az írók, a kiadók és minden érintett közreműködésével létrehozandó megállapodásra arra vonatkozólag, hogy egy bizonyos díj ellenében felkerülhessenek az internetre, és mindenki számára hozzáférhetőek legyenek az információk.
Úgy vélem, ezzel kapcsolatban még sok mindent át kell gondolnunk.
Bizonyára nem lesz könnyű feladat; a javaslatok azonban már előttünk vannak, és minden ország sokat nyerhet általuk.
Meggyőződésem, hogy holnap kedvező fogadtatásban lesz része ennek a jelentésnek.
Véleményem szerint nemcsak azért kell használnunk az új technológiákat és nemcsak azért kell támogatnunk ezt a projektet, hogy saját magunk, európaiak számára megkönnyítsük a kultúránkhoz való hozzáférést, hanem azért is, hogy eljuttassuk azt messze, szerte a világba.
az ALDE képviselőcsoport nevében. - (LT) Hölgyeim és uraim, ahogy azt a Bizottság kezdeti dokumentumában is olvashatjuk, az európai digitális könyvtár Európa gazdag örökségére épít, ötvözve a kulturális és nyelvi szempontból változatos környezetet az új technológiai eredményekkel és üzletviteli megoldásokkal.
Az integráció kontextusában szép és üdvözlendő, és igen ambiciózus cél ez.
Az ideális célok elérése mellett azonban nem árt, ha tárgyilagosak és nagyon figyelmesek maradunk, és felkészülünk mindazokra a próbatételekre, amelyekkel e folyamat során elkerülhetetlenül szemben találjuk majd magunkat.
A digitális könyvtárak létrehozása kapcsán felmerülő problémák általánosak, függetlenül attól, hogy különféle módokon írják le őket.
A technikai infrastruktúra, a digitalizált források létrehozása, maga a digitalizálás, a szerzői jogok azonosítása, a tartalmak megőrzése és a dokumentumok megőrzése olyan kérdések, amelyek fejlődés szemléletű és lényegi döntéseket igényelnek.
A virtuális szolgáltatások nyújtásának képessége és az ezek végrehajtását célzó projektek mindenféle könyvtár szempontjából releváns kérdések.
Az azonban nyilvánvaló, hogy a digitális anyagok, legyenek azok szövegesek, vagy tartalmazzanak vizuális vagy audio-információt, újfajta tartalmuknál fogva tágítják a könyvtárak hagyományos funkcióit.
Egy hagyományos könyvtár anyagaihoz való hozzáférést, például, meghatározza a könyvtár nyitvatartási ideje, amely általában hosszabb, mint más közintézményeké.
Egy virtuális könyvtárhoz viszont bármikor hozzáférhetünk, hiszen nincs fizikai ajtó, amely elválasztaná az információt és annak felhasználóját.
Az információhoz való hozzáférést a szerver működési ideje határozza meg.
A könyvtárosok alkalmazhatják hagyományos szaktudásukat és ismereteiket a virtuális szolgáltatások tervezéséhez, ezek azonban nem elegendőek.
A digitális könyvtárak a harmadik évezred jelensége, ezért nem elegendő, ha csupán a ma szükséges speciális tudást mérjük fel, azzal is tisztában kell lennünk, mire lesz szükség a jövőben, hiszen a technológiák folyamatosan változnak.
Nem olyan fontos, hogy tökéletesen ismerjünk bizonyos technológiákat, hiszen bármely rugalmas és érett alkalmazott képes arra, hogy elsajátítsa a saját munkájához szükséges ismereteket, és megszerezze a szükséges tapasztalatot.
Az én hazámban, Litvániában, a litván örökség információs technológiák segítségével történő hosszú távú megőrzését jogszabályok által biztosították.
A problémát azonban nem oldja meg a kollektív emlékezet megőrzésére hivatott intézmények (könyvtárak, múzeumok, levéltárak) tevékenységének összehangolása.
Ma még sem Litvánia, sem más országok polgárai nem tudják kihasználni a digitális könyvtárak által nyújtott összes szolgáltatást.
Remélem azonban, hogy a mai döntés ezeket a folyamatokat is felgyorsítja majd.
az UEN képviselőcsoport nevében. - (PL) Elnök úr, Umberto Eco azt mondta, hogy aki könyvet olvas, az kétszer él.
Descamps asszony jelentése jól összefoglalja a kulturális és oktatási kérdések modern megközelítését.
Erre saját jelentésemben is utaltam, amelynek témája a jövőbeli regionális politikának az Európai Unió innovációs kapacitásához való hozzájárulása volt.
Ahogy Gutenberg találmánya annak idején fordulópontot jelentett az emberiség fejlődésében, úgy napjainkban az internet hozott magával egyfajta kulturális forradalmat.
S amiről szó van, az nem más, mint az emberiség Európában, sőt, a világban található szellemi és anyagi örökségének kincseihez való széles körű hozzáférés.
Az anyagi örökségek közé taroznak napjaink alkotásai csakúgy, mint a különböző kultúrák és nyelvek hosszú évszázadokra visszatekintő emlékei.
Ezzel kapcsolatban természetesen a szerzői és egyéb jogok kérdése is felvetődik.
Tudom, hogy már számos tagállamban sok mindent elértek e témával kapcsolatban, és sokat tett az ügyért, például, a Lengyel Nemzeti Könyvtár is.
Szeretném most megragadni az alkalmat, hogy felhívjam a figyelmet a szélessávú internet-hozzáférés kiterjesztésének fontosságára.
Úgy vélem, meg kell találnunk a módját, hogy uniós forrásokból társfinanszírozás keretében támogassuk a digitalizálást.
Végezetül hadd idézzem Goethe-t, aki azt mondta, hogy egy jó könyv elolvasásával mindig úgy érzi, hogy új barátra tesz szert.
Gondoljanak csak bele, mennyi jó barátot szerezhetünk az európai digitális könyvtár segítségével!
a Verts/ALE képviselőcsoport nevében. - (ES) Elnök úr, a Bizottság három alapvető tengelyt határozott meg, amelyek mentén a digitális technológiában rejlő lehetőségek kihasználhatók: az online hozzáférést, az analóg gyűjtemények digitalizálását és a digitális tartalmak megőrzését és tárolását. Ezzel mindannyian tisztában vagyunk.
Ami a digitalizálást illeti, köztudott, hogy a Bizottság tavaly augusztusi ajánlásában arra kérte a tagállamokat, hogy tevékenységük koordinálásával gondoskodjanak az európai szintű összhangról.
A Tanács egyhangúlag támogatta az ajánlást, de itt szeretném megragadni az alkalmat - és sajnálom, hogy a Tanács ma nem képviselteti magát -, és egyrészt érdeklődni a Bizottságtól, hogy milyen valódi előrelépést tettek e téren a tagállamok, másrészt szeretném megtudni, hogy vajon megfelelő módon figyelembe vették-e azokat a nem állami szerveket, amelyek, mint tudjuk, a legtöbb decentralizált államban a kultúráért felelősek.
Ami egy másik aspektust illet, mégpedig az online hozzáférést, ahogy már említettem, mindannyian egyetértünk, hogy a digitális könyvtárnak egy soknyelvű felületen kell elérhetőnek lennie, amelynek tartalmát biztosítani kell.
Igazán nagy öröm, hogy a digitális könyvtár honlapjára lépve azt látni, hogy a Közösség 23 hivatalos nyelve mellett izlandiul és szerbül is olvasható az oldal tartalma.
Ma ünnepeljük a Nyelvek Európai Napját, amely létrejöttében Önnek is nagy szerepe volt, Reding asszony.
Ahogy Ön is számtalan alkalommal elmondta már, biztos asszony, nincsenek nagy és kis nyelvek; minden nyelv egyformán hozzájárul Európa kulturális gazdagságához. Így hát nagyon szeretném, ha azt láthatnám, hogy erre a digitális könyvtárban is történik némi utalás, sőt, hogy megjelenik benne az olyan nyelvekre vonatkozó tartalom is, amelyek - ahogy az én anyanyelvem is - nem tartoznak az Európai Unió hivatalos nyelvei közé.
a GUE/NGL képviselőcsoport nevében. - (CS) Hölgyeim és uraim, amikor Cézár egyiptomi inváziója idején leégett Alexandria könyvtára, az emberiség által addig felhalmozott irodalmi alkotások jelentős része örökre semmivé lett.
Úgy vélem, soha többé nem történhet semmi hasonló, hála a digitális könyvtárak létének.
Üdvözlöm, hogy az előadó ennyire komplex módon közelítette meg a témát.
Én a Cseh Köztársaságban élek, ahol a prágai Országos Könyvtárban egy ideje már sikerrel zajlik a digitalizálás.
Mivel a tagállamoknak is megvan a maguk országos könyvtára, logikus, hogy az Európai Uniónak is legyen egy ehhez hasonló intézménye, mégpedig olyan, amely a legújabb technológiák szerint működik.
És nem csak arról van szó, hogy végig kell járni az európai integráció feladata által megszabott lépéseket; ez egy gyakorlati kérdés.
Egyre több könyvet adnak ki manapság.
Ilyen óriási mennyiségű irodalmat pedig képtelenség egy helyen tárolni a számítástechnika segítsége nélkül.
Ez óriási feladatot jelent.
A tervek szerint az európai digitális könyvtár felszívja a digitális formában már meglévő anyagokat, és hogy rajta keresztül elérhetővé válnak a szerzői joggal már nem védett irodalmi alkotások.
Az irodalmi alkotások mellett a műszaki, jogi, zsurnalisztikai és audiovizuális alkotások is helyet kapnak.
Egy efféle egyetemes, mégis viszonylag egyszerű rendszer felállítása érdekes feladatnak ígérkezik a digitális technológia szakértőinek számára.
Biztos vagyok benne, hogy az európai digitális könyvtár bevezetésével le fog egyszerűsödni a kereszthivatkozások végtelen sora és az internet virtuális hálózatán folytatott keresések bonyolultsága, miközben a digitális könyvtár hatalmas könyvtárrá válik majd, amelyet - képletesen szólva - otthon tarthatunk.
Természetesen ennek is megvannak a maga kockázatai.
Vajon még inkább számítógép-függővé tesz majd bennünket a digitális könyvtár, és veszélybe sodorja a nyomtatott könyvek létét?
Megtörténhet, bár én azért nem tartom ezt túl valószínűnek.
A hagyományos könyv kultúránk szerves részét képezi, csakúgy, mint a színház vagy a képzőművészet.
Olyasmit nyújt, amire a digitális könyvtárak sosem lesznek képesek: közvetlen kapcsolatot az olvasóval.
az IND/DEM képviselőcsoport nevében. - Elnök úr, a British Library gyökerei 1753-ig nyúlnak vissza.
Olyan dokumentumokat őriz, amelyek akár i.e. 300-ból származnak.
A British Museum és a brit könyvtárak olvasótermeiben olyan hírességek tanultak, mint Karl Marx, Oscar Wilde, Mahatma Gandhi, Rudyard Kipling, George Orwell, George Bernard Shaw vagy akár Vlagyimir Lenin is.
Kíváncsi lennék, ők vajon mennyi ihletet merítettek volna az internetből?!
Kétlem, hogy ez a csodás lehetőség, amely korábban soha nem látott mértékben tárja elénk a Brit Birodalom és a világ minden sarkából - sőt, még azon is túlról - származó munkák gyűjteményét, ugyanolyan kincsnek fog számítani, miután az EU bejárta az utat, amelyre a korábbi Euro-föderalista elképzelések is jutottak, Nagy Károlytól az elmúlt két évszázad politikai rémálmaiig.
Sok szerencsét, Descamps asszony, a digitális könyvtárához, de ezen a téren, ahogy sok más téren is, én a magam részéről inkább annak az örökségnek a megóvására, megőrzésére és fejlesztésére koncentrálnék, amelyre oly büszke vagyok, ahelyett, hogy a bukott államok romjaiból születő új államot cicomázgassam.
Elnök úr, tisztelt kollégák, szeretném kiemelni, hogy üdvözlöm a Bizottság és Descamps asszony digitális könyvtárakról szóló jelentését, amelyet lényeges és időszerű hozzájárulásnak tartok a digitális információ későbbi generációk számára való megőrzése szempontjából.
Való igaz, hogy mára az internet a tudáshoz és a tanuláshoz való hozzáférés egyik legfőbb eszközévé vált.
A digitális könyvtárak bizonyára számos kutató, diák, tanár és - mint speciális helyzetű csoport - fizikai fogyatékossággal bíró ember hasznára válik majd.
Tökéletes tehát a kezdeményezés a mindenki számára biztosítandó esélyegyenlőség európai évében.
De szeretném felhívni a figyelmet egy olyan aspektusra, amelyet alaposan meg kell vizsgálni, bármiféle döntés meghozatala előtt.
A köz- és magánszféra együttműködése, valamint az európai kulturális örökség digitalizálásának a magánszférából történő támogatása a jelenlegi állás szerint a rendszer lényeges eleme.
Gondoskodnunk kell róla, hogy az e téren hozott új szabályozások ne sodorják veszélybe a jelenlegi rendszer előnyeit, különösen a tudományos információk tekintetében.
Így például, biztosítanunk kell a szakértői értékelési mechanizmus felügyeletét.
A szakértői értékelés az a folyamat, amely során egy tudományág független szakértői kritikai szempontból értékelnek egy kutatásról beszámoló tudományos dolgozatot.
A szakértői értékelési rendszer elengedhetetlen a tudományos közösség számára, hiszen lényeges minőségellenőrzési mechanizmusként hatással van a kutatók tudományos karrierjére.
Azt a lehetséges forgatókönyvet is el kell kerülnünk, hogy a nyílt hozzáférés veszélybe sodorja a tudományos kutatások bevett, tudományos folyóiratokon keresztüli terjesztését.
További megvizsgálandó kérdés, hogy okoz-e mindez kárt a kisebb kiadók folyóiratainak profitabilitása szempontjából.
Röviden, a jelenlegi rendszert számos érintett könnyen hozzáférhetőnek, hatékonynak, költséghatékonynak és magas minőségűnek tartja.
Meg kell arról győződnünk, hogy a hatások - különösen a kutatók szempontjából - kedvezőek lesznek, és mindenképpen el kell kerülnünk, hogy mindez kedvezőtlen következményekkel járjon, főképp azokra nézve, akiknek éppen segíteni szeretnénk.
(PL) Elnök úr, az ötlet, hogy egy minden felhasználó által ingyenesen hozzáférhető, rengeteg anyagot tartalmazó internetoldal létrehozásával létrehozzunk egy európai digitális könyvtárat, meglehetősen ambiciózus elképzelés.
A könyvtár egy soknyelvű felületen keresztül lenne elérhető, ezáltal könnyítve meg a kívánt anyaghoz való hozzáférést.
Általa minden egyes polgár a saját anyanyelvén is elérhetné a világ kultúrájának akár legkevésbé ismert alkotásait is.
Azt sem szabad figyelmen kívül hagyni, hogy e kezdeményezéssel kapcsolatban még egy fontos kérdés felvetődik: nevezetesen az, hogy az internethez való hozzáférést és a világ kulturális örökségéhez való kapcsolódást mindenki számára lehetővé kell tenni - a vidéki térségek és a szigetek lakói számára, valamint a mozgásukban korlátozottak számára is.
A kulturális anyagok minden kategóriájához - ideértve a szerzői és szomszédos jogok védelme alatt álló műveket is - való hozzáférés szintén fontos probléma lesz.
Bízom benne, hogy a kellő időben technológiai befektetések által ez is megoldható lesz.
Descamps asszony nagyon kiegyensúlyozott jelentést készített.
Véleményem szerint megérdemli a támogatásunkat.
(PL) Elnök úr, biztos asszony, az előttem szólóakhoz hasonlóan én is szeretnék gratulálni az előadónak nagyszerű jelentése elkészítéséhez.
A jelentés az Európai Parlament világos üzenetét közvetíti, miszerint támogatja az európai digitális könyvtár létrehozását.
Örömömre szolgál, hogy emlékeztethetem a tisztelt Házat, hogy Lengyelország is részt vett az ötlet felkarolásában.
Hazám is képviseltette magát a között a hat állam- és kormányfő között, akik útjára indították az elképzelést.
A jelentés meggyőző érveket sorakoztat föl a projekt fokozatos bevezetése mellett.
A kulturális örökség különböző kategóriáinak fokozatos bevonását javasolja, ideértve a szerzői és szomszédos jogokkal védett dokumentumokat is, a szellemi tulajdonra vonatkozó jogi korlátozások mindenkori betartásával.
A javaslatban szereplő elképzelés, mely szerint a könyvtárakon kívül a kultúra terjesztésében részt vevő egyéb intézmények is bekapcsolódhatnának a projektbe, mindenképpen megfontolásra érdemes.
Nagyon helyes, hogy a múzeumok és levéltárak is fontos szerephez jussanak e rendszeren belül, hiszen köztük és a könyvtárak között erős kapcsolatok alakultak ki az elmúlt évszázadok során.
Nagy reményeket fűzök a projekthez, különösen azért, mert a tervek szerint nem csak a digitalizálással kapcsolatos tudományos kutatást, hanem a digitális források védelmének lényeges kérdését is bevonnák az európai digitális könyvtár koordinációs rendszerébe.
Úgy vélem, hogy ezúton lehetséges lesz a közös, egységes követelmények bevezetése mind a könyvtárakban és levéltárakban összegyűjtött digitális anyagok, mind a máshol, vagyis például múzeumokban tárolt - hangsúlyozom: archivált - digitális anyagok megfelelő tárolására vonatkozólag.
Tudvalevő, hogy ezek az intézmények évszázadok óta küzdenek a különböző forrásokból származó archív anyagok megfelelő védelmének problémájával.
Most végre olyan helyzetbe kerültünk, hogy segíthetünk ezen a helyzeten.
a Bizottság tagja. - (FR) Elnök úr, szeretném szívből jövő hálámat kifejezni Descamps asszonynak és a Kulturális és Oktatási Bizottság többi tagjának, hogy elkészítették ezt az igen fontos jelentést.
Tudják, Európa valódi értékét nem az euróban vagy a gazdasági fejlődésünkben találjuk, hanem abban az örökségben, amely évszázadok során jött létre és halmozódott fel; ez alkotja Európa gazdagságának valódi, mélyen gyökerező alapját.
Bizonyos értelemben szégyen, hogy ez az örökség archívumok és termek mélyére tűnik el, olyan helyeken bújik meg, ahol a nyilvánosság, Európai polgárai nem járhatnak, ahol nem érhetnek hozzá, nem érthetik meg, nem élvezhetik.
Nos, a digitális könyvtár létrehozása pontosan ezeknek az akadályoknak a leküzdését célozza.
Úgy vélem, Európa óriásit lépett előre, és szeretném legmélyebb tiszteletemet kifejezni a nemzeti könyvtárak iránt, a mi nemzeti könyvtáraink iránt, amiért ott voltak, amikor útjára indult ez a kezdeményezés, amely oly indokolt és oly fontos az európai kultúrák szempontjából.
E könyvtárak igazgatói valódi úttörők.
Megértették, hogy a kultúra, vagyis a korpuszok gazdagsága, és a technológia, vagyis a kultúrához való hozzáférés eszköze közötti szimbiózisról van szó. S a tény, hogy felvállalták ezt az úttörő munkát, gyakorlatilag azt jelenti, hogy 2008-ra rendelkezésünkre fog állni az egységes, soknyelvű hozzáférési pont.
És igen, igen, igen, azt mondhatom azoknak, akik felemlítették e témát, hogy ezáltal még a luxemburgi irodalomhoz is hozzáférhetünk majd!
Én roppant büszke vagyok erre, mert nekem a luxemburgi az anyanyelvem, ezért számomra ez a világ legfontosabb nyelve - ahogy minden anyanyelv fontos.
Éppen ezért kell, hogy hozzá tudjunk férni a mindezeken a nyelveken létrejött, és mindig sajátos módon megfogalmazódott művészeti és irodalmi alkotásokhoz.
Vegyük például Luxemburg kultúráját: a luxemburgi emberek természetesen hozzáférnek, de Önök, például, akik itt ülnek, e Házban, tudják, hogy létezik luxemburgi kultúra?
Nem!
Ha azonban elkészül a digitális könyvtár, a közös hozzáférési pont segítségével Önök is megtudhatják, hogy van ilyen.
Rendkívüli lehetőség, hogy hozzáférhetünk mindezekhez a kultúrákhoz, hogy mindannyian oszthatunk ebben a gazdagságban itt Európában és - szeretném kiemelni, hogy - Európán kívül is, hiszen a kultúra nem ismer határokat.
A kultúra másokkal való osztozást jelent - és ezért mi is ebben a nyitott szellemben szeretnénk létrehozni ezt a könyvtárat, ahol az interoperabilitás, az átjárhatóság rendkívül fontos szempont lesz, mégpedig nemcsak a könyvekre, hanem a kultúra más megjelenési formáira, a filmekre, zenére, múzeumi gyűjteményekre stb. vonatkozólag is.
Ebből kifolyólag egy rendkívüli kulturális feltárulkozás szemtanúi lehetünk, amely mind nyelvileg, mind kulturálisan sokszínűnek ígérkezik, és amely igazából megmutatja majd Európa lényegét, ezt az egységes sokféleséget.
Természetesen vannak megoldásra váró problémák, amelyre a tisztelt képviselők is világosan rámutattak.
Először is, itt van a finanszírozás kérdése.
Ennek kapcsán azt kérném a tagállamoktól, hogy gondoskodjanak arról, hogy az egyeztetéseket követően valódi lépésekre is sor kerüljön.
Vannak, akik már megtették e lépéseket, nekik szeretnék ezért köszönetet mondani.
2008-ban elemzést fogunk készíteni az addig elért eredményekről, és ezzel együtt az el nem ért dolgokról.
Úgy hiszem, ez rendkívül fontos lesz az egész vállalkozás előrelendítése szempontjából.
Természetesen javasolni fogjuk a köz- és magánszféra közötti partnerség alkalmazását, mert ez elengedhetetlen a digitalizálás rendkívül költséges folyamatához.
Ezenkívül az érzékeny anyagok megóvására is gondolok, amelyek tönkre mehetnek, ha nem kellő módon kezelik őket.
Vajon hány tekercs filmet hagytunk már így is tönkremenni?
Ha meg szeretnénk őrizni ezt a közös kulturális örökséget, nincs más választásunk, mint digitalizálni, mielőtt még túl késő lenne.
Természetesen ezenkívül is felmerültek bennem megoldandó problémák, például a szerzői joghoz kapcsolódó gondok - amelyek valóban komoly fejtörést okoznak - vagy a tudományos információkhoz kapcsolódó kérdések.
Magas szintű munkacsoportunk jelenleg is dolgozik e problémák lehetséges megoldásain.
Elnök úr, egy kivételes projekttel állunk szemben, amely azt mutatja meg, hogy mi is valójában az európai hozzáadott érték, és úgy vélem, hogy a legnagyobb dolog az európaiak egyesítése sokféle kultúrájuk körül és ennek megfelelő történelmük körül, amelyek mind tele vannak szépséggel, és mind a népek kreativitása által jött a világra.
Ez a legjobb, amink csak van.
Őrizzük hát meg, és tegyünk érte közösen, hogy mindannyian részesülhessünk belőle.
Szeretnék köszönetet mondani minden hozzászólónak, és külön köszönet illeti Reding biztos asszonyt elbűvölő mivoltáért és intelligenciájáért.
Szeretném ezt megköszönni neki saját nyelvén, luxemburgiul is, hiszen ma van a Kevéssé Ismert Nyelvek Napja.
Merci!
(Nevetés)
Hatékonyság és igazságosság az európai oktatási és képzési rendszerekben (vita)
Következő napirendi pontunk Tomáš Zatloukal jelentése, amelyet a Kulturális és Oktatási Bizottság nevében készített az európai oktatási és képzési rendszerek hatékonyságáról és igazságosságáról.
előadó. - (CS) Elnök úr, biztos asszony, hölgyeim és uraim, az Európai Unió jó néhány ide kapcsolódó társadalmi-gazdasági kihívással áll szemben. Ezek közé tartozik a nagy versenyképességű országok előretörése, a lakosság idősödése, a migráció, a munkaerőpiac szerkezetének gyors változása, valamint az információs és kommunikációs technológiák robbanásszerű fejlődése.
Ezen tényezők mindegyike kihat a minőségi oktatáshoz való hozzáférésre.
Az alacsony képzettségű emberek pedig egyre inkább ki vannak téve a munkanélküliség és a társadalmi kirekesztődés veszélyeinek.
A tisztességes rendszerek garantálják, hogy az oktatás és szakképzés a társadalmi-gazdasági háttértől és az egyéneket hátrányos helyzetbe hozó egyéb tényezőktől függetlenül működjön.
A kihívás mibenléte abban áll, hogyan segítsük elő, hogy minden társadalmi csoportba tartozó diák, hallgató és felnőtt részt vegyen a képzésekben: a jelenlegi helyzet e tekintetben ugyanis egyáltalán nem kielégítő.
A jelentés, amelyet ma bemutatok Önöknek, arra ösztönzi a tagállamokat, hogy már az iskolás kort megelőző időszaktól kezdve gondoskodjon az iskolák és egyéb intézmények társadalmi sokszínűségéről, és indítson jó minőségű oktatási programokat.
Az öröklött vagy fiatal korban elsajátított képességek biztosítják ugyanis a tanulás alapját az élet későbbi szakaszaiban.
A befektetés megtérülése ebben az időszakban a legmagasabb, hiszen az ekkori befektetések gyümölcsét egy életen át szüreteli az ember.
Szeretném kiemelni, hogy a gyermekeknek az elemi oktatás idején, idejekorán bekövetkező kategóriákba sorolása rendkívül káros következményekkel jár.
Ezzel ellentétben azt tartom fontosnak, hogy úgy alakítsuk a tananyagot, hogy az a gyermekek többféle csoportjának, és az ő képességeiknek is megfeleljen, egyazon iskolán belül.
A középfokú oktatásban viszont már kifejezetten hatékony a differenciálás és a rugalmas tanulmányi lehetőségek megteremtése.
Ami a szakképzést illeti, javasolnám a felsőoktatáshoz való hozzáférés javítását és az élethosszig tartó tanulás lehetőségeinek fejlesztését.
A felsőoktatás elengedhetetlen a tudás alapú gazdaság sikeréhez.
A továbbiakban ezért több támogatást fog élvezni, mint most.
A jelentés kifejti, hogy az ingyenes egyetemi oktatás nem feltétlenül garancia az igazságosságra, ezért felszólít a pénzügyi ösztönzők és támogatási lehetőségek körének elemzésére, amelyek jelentősen csökkenthetik az egyetemi oktatáshoz való hozzáférés egyenlőtlenségeit.
Az oktatás kihat a gazdaságra: növeli a humán tőkét és az innovációs képességet, és lehetővé teszi a technológia elterjesztését.
Az iskolalátogatás átlagos idejének egy évvel való meghosszabbodása az EU-tagállamokban átlagosan 6,2%-kal növeli a produktivitást, sőt, a gyorsabb technológiai fejlődéshez való hozzájárulásának köszönhetően hosszú távon még további 3,1%-kal.
Az oktatás és szakképzés hatékonyságának növelése tehát a befektetések akár 8%-os megtérülését hozza mind az egyes emberek, mind a társadalom egésze számára.
További haszon mutatkozik a munkanélküliség csökkenésében: ma az Európai Unióban átlagosan 12,6%-os a munkanélküliség azok körében, akik csak általános vagy középiskolát végeztek, szemben a főiskolát/egyetemet végzettek körében tapasztalható 5%-os aránnyal.
Továbbá, a Bizottság által a közelmúltban végzett felmérések szerint 75 millió uniós polgár - vagyis a munkaerőpiac 32%-a - részesült nem kielégítő oktatásban.
2010-ben az új munkahelyek csupán 15%-a lesz majd elérhető az ő számukra, akik nagy része a társadalom hátrányos helyzetű rétegeiből kerül ki.
Az oktatási és szakképzési politikáknak jelentős pozitív hatással kell lenniük a társadalmi és gazdasági eredményekre, a fenntartható fejlődésre és a társadalmi kohézióra, mivel a hatékonyság hiánya és a méltánytalanság óriási költségeket von maga után: az adóbevételek csökkenését, munkanélküliséget, nagyobb követelményeket az egészségügy számára, amelyhez több állami támogatásra lesz szükség, és ide tartoznak a magasabb fokú antiszociális viselkedési formákkal járó költségek is.
Az oktatás és a szakképzés alapvető tényezőként járulnak hozzá az európai gazdaság hosszú távú növekedéséhez és versenyképességéhez, valamint a társadalmi kohézióhoz.
Végezetül szeretném megköszönni minden kollégám segítségét, akik velem együtt dolgoztak ezen a jelentésen.
a Bizottság tagja. - Elnök asszony, szívből üdvözlöm a Parlament eme kezdeményezését, hogy továbbviszi az általunk e témában tavaly elfogadott közleményben foglaltakat.
Nagy érdeklődéssel olvastam e jelentést, és ugyanígy hallgattam most Zatloukal urat, akinek ezúton szeretnék szívből gratulálni, mert úgy vélem, és úgy érzem, ugyanazon az ügyön dolgozunk, partnerként veszünk részt ebben a vitában, és egyformán próbálunk tenni a helyzet javítása érdekében.
Hosszan sorolhatnánk a társadalmi-gazdasági kihívásokat, amelyekkel egyénenként és közösen szembe kell néznünk, de éppígy elmondhatjuk, milyen fontos az oktatási és szakképzési politikákba történő befektetés - a jobb és több befektetés.
Véleményem szerint az oktatási és szakképzési politikáknak kell tevékenységünk középpontjában állniuk, ha a célunk az, hogy még gazdagabb, még nagyobb kohézióval bíró európai társadalmat építsünk.
Minden európai oktatási rendszerre jellemző a társadalmi-gazdasági egyenlőtlenségeket tükröző méltánytalanság.
Az oktatás és szakképzés paradox szerepe ezekkel az egyenlőtlenségekkel kapcsolatban az, hogy sajnos gyakran ő maga is hozzájárul ezek állandósulásához.
Ugyanakkor néha ez az egyetlen lehetséges eszköz, amellyel csökkenthetők ezek az egyenlőtlenségek.
Az oktatási és szakképzési rendszerek modernizálásának folyamatát Európa-szerte az élteti leginkább, hogy nagyobb hatékonyságra törekszünk, mégpedig költség-hatékonysági szempontból.
Ez valóban nagyon kívánatos, de gyakran - és helytelenül - azt a feltételezést vonja maga után, hogy a hatékonyság és az igazságosság kölcsönösen kizárják egymást.
Abbéli elkötelezettségünk részeként, hogy segítsük a tagállamokat oktatási és szakképzési rendszereik javításában, a Bizottság közleményében kifejtette, hogy a hatékonyságot és az igazságosságot nem kizárólag egymás kárára, és a minőség kárára lehet csak alkalmazni.
A hatékonyság és az igazságosság valójában kölcsönösen kényszerítő erejű.
Véleményem szerint ez a közlemény legfontosabb üzenete.
Az Önök jelentése külön kiemeli, hogy az európai oktatási és képzési rendszernek mind hatékonynak, mind igazságosnak kell lennie, ha azt szeretnénk, hogy ne csak a gazdasági növekedés, hanem a társadalmi kohézió elérésében is segítsen bennünket.
Különösen örülök, hogy az egész életen át tartó tanulás összefüggésében is hangsúlyozzák a hatékony és igazságos politikák kialakításának szükségességét, valamint azt, hogy mennyire fontos már egészen fiatal kortól befektetni az oktatásba, tekintve, hogy a minőségi kora-gyermekkori és iskolás kor előtti oktatásba és gondozásba való befektetés bizonyítottan a leghatásosabb módja a folyamatos hátrányos helyzetbe kerülés ördögi körének megtörésének.
Azt is örömmel nyugtáztam, hogy megerősítették abbéli álláspontunkat, hogy a tanulók korai követése káros hatással van a hatékonyságra és az igazságosságra.
Továbbá, természetesen, nagy hangsúlyt fektetnek az értékelési kultúra kialakításának szükségességére, mégpedig azért, hogy hatékony, hosszú távú politikákat, és szilárd bizonyítékokon nyugvó politikákat alakíthassunk ki.
Az Önök kezdeményezése közelebb visz bennünket az egész életen át tartó tanulás egyenlőséget, társadalmi integrációt, befogadást és társadalmi kohéziót elősegítő stratégiáinak kifejlesztéséhez.
Teljes mértékben figyelembe fogjuk venni az oktatással és szakképzéssel kapcsolatos következő kezdeményezéseink kidolgozásakor, különösen a munkaprogramunk végrehajtásáról és a jövőre vonatkozó észrevételeinkről szóló 2008-as közös jelentésre irányuló javaslatban, valamint az oktatás és a migráció közötti kapcsolatról szóló zöld könyvben, amely egyik központi témája az egyenlőtlenségek kérdése lesz.
Ezt a közleményt reményeink szerint jövő tavasszal adjuk ki.
a Nőjogi és Esélyegyenlőségi Bizottság véleményének előadója. - (DE) Elnök asszony, a kérdés az: miért beszélünk egyenlőségről és egyenlőtlenségről, amikor több nő ér el magas végzettséget, mint férfi?
Ami azt jelenti, hogy ugyanolyan tanulmányi lehetőségeink vannak, amelyekkel élünk is, ám ezek után semmi sem garantálja az egyenlő lehetőségeket.
A szakképzésben, a megszerzett tudásuk alkalmazása során a nőknek továbbra is hátrányos megkülönböztetésben van részük, ami azt jelenti, hogy még mindig nincs egyenlőség az oktatási és szakképzési rendszerekben.
Ezért rendkívül fontos, hogy figyelembe vegyük azokat a nőket, akik már anyák, de még tanulnak, például, hogy megköveteljük ezekben az esetekben a különlegesen rugalmas tanulmányi rendet, és hogy segítsük és támogassuk a fiatal nők képzéshez való hozzáférését, különös tekintettel a külső régiókból és kiszolgáltatott csoportokból érkező, például migráns vagy etnikai kisebbségekhez tartozó nőkre, mivel ezen a téren óriási anomáliák és egyenlőtlenségek tapasztalhatók.
Ezt már az iskolás kor előtt és annak elején el kell kezdenünk, és folytatnunk kell mindvégig, egészen a szakképzésig.
Egy rövid szünet után folytatnám, amennyiben lehetséges.
a PPE-DE képviselőcsoport nevében. - (HU) Köszönöm, tisztelt elnök asszony!
Magyarul fogok beszélni.
Tisztelt biztos úr, a Kulturális és Oktatási Bizottság képviseletében múlt héten részt vettem Lisszabonban egy "Young Voices - sokszínűség az oktatásban” című konferencián, amit a portugál elnökség rendezett.
Megrázó élmény volt, ahogyan a különböző testi és szellemi fogyatékossággal élő gyerekek beszámoltak iskolai tapasztalataikról.
E történetben volt egy közös pont: elmondták, hogy mindegyikük úgy érezte, hogyha ép társaikkal együtt vehetnek részt az iskolai foglalkozásokon, akkor őket nem fogyatékosságuk, hanem tehetségük és egyéniségük szerint ítélik meg.
A fogyatékkal élő gyerekek iskolai integrálása ép társaik közé azért nélkülözhetetlen, hogy őket felnőtt korban is elfogadja és könnyebben befogadja a társadalom.
Ha a gyermekek fiatal korban megszokják, hogy ilyen vagy olyan fogyatékossággal rendelkező társaik velük együtt élnek, őket ugyanolyan módon tisztelni kell, adott esetben segíteni nekik, jó esély van rá, hogy felnőtt életükben is nagyobb megértést, több empátiát tanúsítanak majd a hátrányos helyzetűek irányában.
A most előttünk fekvő jelentésben sok szó esik a társadalmi különbségből adódó integrációs kérdésekről.
Meggyőződésem, hogy a fenti elmondott példa analógiájára a szociálisan hátrányos helyzetű gyerekek számára is fontos, hogy a többi gyerekkel együtt inkluzív módon vegyenek részt az oktatás különböző fázisaiban.
Mindezek teljesítéséhez két dolognak kell megvalósulnia.
Az egyik a technikai fejlesztések, az akadálymentesítés.
Ebből a szempontból óriási lemaradásban vannak a közép- és kelet-európai tagállamok, ahol az iskolák, azok környéke, a közlekedési eszközök, vagy ha úgy tetszik a kórházak, más intézmények, közintézmények elérhetetlenek például a kerekesszékesek számára.
Másrészt, és ez több időt vesz majd igénybe, szemléletváltozásra van szükség a döntéshozók részéről, hogy elfogadják, az inkluzív oktatás a társadalmi befogadáshoz és beilleszkedéshez vezető folyamat első fontos fázisa.
Végezetül hadd emlékeztessek arra, hogy a sport is a nevelés és társadalmi kiegyenlítődés fontos eszköze, hiszen a sportban eltűnnek a szociális vagy társadalmi különbségek, csak a tehetség, az akaraterő, és a szorgalom számít.
Az iskolai testnevelés és a sport nagymértékben elősegíti olyan fontos társadalmi értékek megerősítését, mint a szolidaritás vagy egymás méltóságának tiszteletben tartása.
Épp ezért fontosnak tartom, hogy amikor a Tisztelt Ház az oktatás és képzés minőségéről, hatékonyságáról és igazságosságáról tárgyal, történjen utalás a testi nevelés fontosságára is, annak minőségére, hatékonyságára és igazságosságára.
A befogadó, vagyis inkluzív oktatásnak e téren is jelentős szerepet kell biztosítani.
Gratulálok a jelentéstevőnek, köszönöm a figyelmüket.
a PSE képviselőcsoport nevében. - (DE) Elnök asszony, a korlátlan oktatáshoz való jogról, ami az oktatáshoz való hozzáférés jogát jelenti, az alapjogi charta is gondoskodik, ám ennek ellenére még mindig vannak hiányosságok vele kapcsolatban, és a gyakorlatban sem sikerült még teljes mértékben megvalósítani.
Az EU-n belüli oktatási rendszerek teljesítményének egyenlőtlensége később a gazdasági és társadalmi fejlődés különbségeiben is megnyilvánul.
Az oktatási rendszereknek hatékonynak, igazságosnak és mindenekelőtt szabadon hozzáférhetőnek kell lenniük.
A hatékonyságot már az iskola előtti kortól az iskolarendszeren át, egészen a szakképzési rendszerig mindvégig elő kell segíteni, és hangsúlyozni kell.
Rendkívül fontos, hogy a felsőoktatás igazodni tudjon bizonyos, a rugalmasságot célzó intézkedésekhez, annak érdekében, hogy képes legyen gyorsan reagálni a gazdasági és társadalmi változásokra, mivel ez az egyetlen módja, hogy versenyelőnyre tegyen szert.
A multidimenziós megközelítés, a minőség, a magán szektorral való együttműködés, valamint a kutatás és fejlesztés elősegítése alapvető fontosságúak.
Mindazonáltal nem csak azért kell oktatnunk az embereket, hogy jól képzett munkaerővel lássuk el a gazdaságot.
Az oktatás a személyiség gazdagodását is szolgálja, ezáltal elengedhetetlen feltétele annak, hogy társadalmi kohézióban élhessünk.
Elősegíti a személyes fejlődést és az önbecsülést, és ez legalább annyira fontos, mint a speciális, szakmai és üzleti képességek elsajátítása.
Olyan helyzet kialakítása felé kell haladnunk, amelyben minden tanár és diák magas színvonalú oktatásban részesül, és, mindenekelőtt, lehetősége nyílik a további előrelépésre, a rugalmas fejlődésre - mivel ezen a téren már évtizedek óta egy helyben topogunk.
Ez nem mehet így tovább!
Túlságosan leegyszerűsített volna azt mondani, hogy az oktatáspolitikának kizárólag a tagállamok ügyének kell lennie.
Ez csak részben igaz.
Egy európai oktatási térségben, amelynek közös céljai vannak, nevezetesen a lisszaboni célok, közös megközelítésre is szükség van a hatékonyság és az igazságosság elérése céljából.
az ALDE képviselőcsoport nevében. - (LT) Hölgyeim és uraim, a tanulás az európai társadalmi dimenzió elválaszthatatlan részét képezi, mivel feltárja a szolidaritás, az egyenlő esélyek és a társadalmi integráció jelentőségét.
Minden polgárnak meg kell tudnia szerezni azt a tudást és azokat a képességeket, amelyekre szüksége van, és folyamatosan karban is kell tudnia tartani azokat.
Sőt, ezenkívül a társadalmi kirekesztődés szélére szorult emberek speciális szükségleteiről sem szabad megfeledkeznünk.
Az Európai Unió nem szabályozza közvetlenül a nemzeti oktatási rendszerek fejlesztését, de jelentős hatással van azok fejlődésére - először is az Európai Unió közös célkitűzésein keresztül; másodszor a meghatározott európai iránymutatások és a tagállamok által az oktatási rendszerek fejlődéséről benyújtott jelentések ellenőrzése révén; harmadszor pedig az Európai Unió által finanszírozott oktatási és szakképzési programokon keresztül.
Üdvözlöm az Európai Bizottság ajánlását, miszerint az emberi erőforrásokba való befektetésnek a Strukturális Alapok egyik prioritásának kell lennie.
Az Európai Uniónak megfelelő körülményeket kell biztosítania minden tagállam számára, amely egy hatékony európai oktatási és szakképzési rendszer létrehozásán és fejlesztésén fáradozik a területet érintő problémák leküzdése érdekében.
Így például, ma Litvániában az egyik legnagyobb probléma az iskolán belüli erőszak.
Ennek leküzdése érdekében országos szinten már eddig is indítottunk különböző megelőző programokat.
Egy másik kérdés, hogy olyan módszereket keresünk, amelyek segíthetnének javítani a felsőoktatás színvonalán, mert szeretnénk biztosítani, hogy a mi országunkban lévő egyetemek ugyanolyan színvonalú képzést nyújtsanak, mint Nyugat-Európa legjobb egyetemei.
A litván oktatási rendszernek más egyéb gondokkal is szembe kell néznie.
Ezek egyike, hogy a tanárok fizetése minden tudományágban alacsony, ami viszont elkerülhetetlenül oda vezet, hogy tanárhiány van.
Nincs elegendő pénzünk a sportcsarnokok és sportpályák felújítására, pedig úgy vélem, hogy a sportinfrastruktúra javítása nemcsak azért fontos, hogy sportszeretetre neveljük a diákokat, hanem azért is, hogy megpróbáljuk megelőzni, hogy a drogokhoz nyúljanak, alkoholizálni vagy éppen dohányozni kezdjenek.
És még egy idevágó probléma: a fiatal kivándorló generáció hazatérni kívánó csoportja; nekik is külön támogatásra, kiegészítő oktatást nyújtó tanárokra és speciális programokra van szükségük.
Csak néhány olyan problémát említettem, amelyek kétségtelen, hogy az Európai Unió más újonnan csatlakozott tagállamaiban is érvényesek.
Mélyen egyetértek azzal a felszólalóval, aki azt mondta, hogy a jelen helyzet egyáltalán nem kielégítő.
Az Európai Unió jelenlegi célja a reális értékelés és a közös európai céloknak és standardoknak megfelelő különböző oktatási rendszereknek nyújtott aktív támogatás kell, hogy legyen.
az UEN képviselőcsoport nevében. - (PL) Elnök asszony, van egy lengyel közmondás, amely szerint, ha bizonyos dolgokat nem tanulunk meg gyermekkorunkban, annak következményeitől egész életünk során szenvedni fogunk.
E mondás bölcs figyelmeztetés számunkra, hogy a gyermekek tanítása a létező legjobb befektetés.
Az előadó tehát joggal javasolja, hogy növeljék az iskola előtti oktatásra elkülönített forrásokat, mivel ez az az időszak, amikor a társadalmi integráció kezdetét veszi.
Amely pedig segíti az egyén fejlődését, és felkészíti arra, hogyan folytassa majd az életben a hivatását.
Az integrációt azonban később is erősíteni kell.
Az előadónak tehát abban is igaza van, hogy az egyének kategorizálásában látja a problémát, és hogy ajánlatosnak tartja, ha csak a középfokú oktatás korai éveiben vezetnek be képességek alapján különválasztott csoportokat, valamint hogy helyesli az iskolai rendszerű oktatásban eltöltött idő meghosszabbítását.
Az is helyénvaló, hogy az állásfoglalás-tervezet pontosan kimondja annak szükségességét, hogy a szakmai oktatásra és szakképzésre vonatkozó politikák kapcsolódjanak a foglalkoztatásra, a gazdaságra, a társadalmi integrációra és a felsőoktatás versenyképességének javítására irányuló politikákhoz, valamint, hogy mindenki számára lehetővé kell tenni, hogy ezekhez egyenlő feltételek mellett jusson hozzá.
A legsürgetőbb ok, amiért meg kell hoznunk ezeket az oktatásügyi intézkedéseket az, hogy az Európai Unió 75 millió polgára, vagyis a munkaerő 32%-a nem megfelelően képzett.
Ez komolyan kihat az általuk végzett munka hatékonyságára, gazdaságaink teljesítményére és a társadalmi helyzetre.
Változásokra van szükség.
a GUE/NGL képviselőcsoport nevében. - (CS) Hölgyeim és uraim, egy igazságos és hatékony rendszer mindenki számára biztosítaná az oktatáshoz való hozzáférést.
Az előadó azt mondja, javítanunk kell az iskolás kor előtti oktatást, vagyis azt az időszakét, amikor kialakulnak a későbbi tanuláshoz szükséges szokások és képességek.
Arra kéri a tagállamokat, hogy növeljék az iskolás kor előtti oktatásra fordított összegeket.
De mi a realitás?
Az elmúlt években Európai Unió legtöbb országában bezártak az iskolára felkészítő intézmények.
És ennek nem csak a népesség számának kedvezőtlen alakulása az oka.
Ezzel a Nőjogi és Esélyegyenlőségi Bizottság is egyetértett, és a helyzet a Cseh Köztársaságban sem más.
Az iskolára felkészítő intézmények azért zárnak be, mert túl sokba kerül a működtetésük.
Sok falu és város így próbál spórolni költségvetése jelentős részével.
A vállalati óvodák gyakorlatilag már egyáltalán nem léteznek.
Az egyéb óvodákba pedig egyre hosszabb a várakozási idő után lehet csak bekerülni.
Emellett kezdenek megjelenni a magas színvonalat biztosító magán óvodák: ezek idegen nyelvű oktatást és egyebeket kínálnak, ám ezeket csak a tehetős családok engedhetik meg maguknak.
A cseh óvodarendszer mindig is magas színvonalú volt, és most is az, de még így is előfordulnak bizonyos egyenlőtlenségek.
Nem tudok továbbá egyetérteni a jelentés 21. bekezdésével, amely azt állítja, hogy az ingyenes egyetemi oktatás nem feltétlenül biztosítja az igazságosságot.
Az a helyzet, amelyben fiatal emberek diákhitelt vesznek fel, amit majd csak később kell visszafizetniük, súlyosabb hatással van a szegényebb hallgatókra, mint a gazdagabbakra; ez a helyzet ugyanis jelentősen kihat e fiatalok lelkiállapotára, akik eladósodva indulnak neki az életnek.
Európába rengeteg bevándorló érkezik, akik között sok a gyerek és a diák.
Ezek az emberek sokat segíthetnek az Európai Unió jövőbeni fejlődésében.
Ők is egy képzeletbeli rajtvonalon állnak, és nekünk lehetővé kell tennünk számukra, hogy sikeresen vegyenek részt az oktatási rendszerben.
E tekintetben nehezen értelmezhető az az iskolákra vonatkozó jogszabály, amely 2005 januárja óta van érvényben a Cseh Köztársaságban, amely azt szabályozza, hogy milyen mértékben biztosítható oktatás a letelepedési engedéllyel, a hosszú vagy rövid távú tartózkodásra jogosító vízummal rendelkező külföldieknek, a menekülteknek, a menedékkérőknek vagy épp az ideiglenes védelem alatt álló személyeknek.
Egy bürokratikus döntés határt húz tehát azok közé a gyerekek közé, akiknek kötelező iskolába járniuk és azok közé, akiknek nem szabad.
Minden azon múlik, hogy az adott személy milyen gyorsan kap meg bizonyos státust.
Pedig kezdetnek pont elég az a trauma, amely megérkezésük körül éri őket.
Mindent meg kell tennünk annak érdekében, hogy könnyebben beléphessenek az Európai Unióba.
Mi sem szeretnénk, ha ezek a fiatalok a társadalmi élet különböző nem kívánatos szituációiba sodródjanak bele.
(RO) Elnök úr, biztos úr, tisztelt képviselőtársak, hadd gratuláljak Zatloukal úrnak ehhez a jelentéshez, amely véleményem szerint nagyon jó, mert az életünk egyik legfontosabb és legérzékenyebb fejezetéről szól, nevezetesen az oktatásról.
A továbbiakban a jelentés három szempontjára szeretnék kitérni. Én az egyetemi kiválósági programnak kértem magasabb összegű támogatást, mind tagállami, mind uniós szinten, hatáskörhöz mérten.
Ez alapvetően fontos, ha sikerre akarjuk vinni a lisszaboni célkitűzéseket, és csökkenteni szeretnénk a többi nemzetközi szereplőhöz képest tapasztalható hiányosságainkat.
Mindenhol érezhető, de különösen az új tagállamokban, hogy az agyelszívás jelensége következtében Európa hiányt szenved magasan képzett szakemberekben.
Ugyanakkor meggyőződésem, hogy az oktatási folyamat hatékonyságának növelése szorosan összefügg a többnyelvűséggel.
Tekintettel arra, hogy az Európai Unió polgárai szabadon mozoghatnak, a piaci igényekhez való alkalmazkodáshoz ma már az idegen nyelvek ismerete is elengedhetetlen.
Sőt, a diákok és hallgatók cseréit a többnyelvű oktatás megkönnyítené.
Ami az oktatási és szakképzési rendszerek igazságosságát illeti, úgy vélem, hogy a tagállamoknak meg kell találniuk a megfelelő eszközöket arra, hogy növelni tudják a gyermekek, a fiatalok és a felnőttek oktatáshoz és szakképzéshez való hozzáférésének mértékét.
Államilag támogatott pozíciókkal lehetne, például, segíteni a hátrányos helyzetű társadalmi csoportokat az analfabetizmus csökkentése, a társadalmi átalakulás, a munkaerőpiac követelményeihez való jobb alkalmazkodás és a munkanélküliség csökkentse érdekében.
Ezáltal a harmadik országok munkaereje iránti igény.
Van elegendő emberi erőforrásunk, csak nincsenek megfelelően képezve és hatékonyan menedzselve.
(ES) Elnök asszony, a lisszaboni célkitűzések 2005-ös áttekintése ismételten rávilágított, milyen fontos, hogy az oktatást és szakképzést az EU stratégiájának középpontjába helyezzük.
Nyilvánvaló, és ezt az Eurostat adatai is megerősítik, hogy alatta maradunk azoknak az ambiciózus céloknak, amelyeket 2015-ig szerettünk volna megvalósítani a felsőoktatásban: a K+F befektetésekre, az egyetemek modernizációjára, a tanulási kudarcok és a korai iskolaelhagyók számának csökkentésére, a felnőttek egész életen át tartó tanulásba való bekapcsolódására és a középfokú képzést befejezők számának növelésére irányuló céloknak.
Ezzel a késlekedéssel lemaradunk nemzetközi partnereink, az Egyesült Államok, India és Japán mögött, ráadásul úgy, hogy eközben az európai országok helyzete is felettébb egyenlőtlen.
A nemzetközi versenyképesség és a gazdasági növekedés szempontjából nemcsak a tagállamok oktatási rendszerében fontos, hogy hathatós és eredményes fejlődést produkáljunk; ugyanilyen elengedhetetlen társadalmaink társadalmi kohéziójának javítása is.
Elengedhetetlen befektetni az iskolára felkészítő, az alapfokú, valamint a középfokú oktatásba a társadalmi kirekesztődés kockázatának csökkentése és a magasabb foglalkoztatás és jobb fizetések biztosítása érdekében.
Az oktatásra fordított állami és magán támogatások összegét egyaránt növelni kell, és a tagállamoknak komolyan figyelembe kell venniük annak szükségességét, hogy a bolognai és koppenhágai folyamatokra építsenek.
Hasonlóképpen, az egyetemi oktatást is hozzá kell igazítani a társadalmak egyre heterogénebb társadalmi és gazdasági igényeihez, ugyanakkor arról sem szabad elfeledkeznünk, hogy az oktatás az alapja a társadalomban aktív szerepet betölteni képes szabad polgárok képzésének is.
Végül, késlekedés nélkül korszerűsítenünk és javítanunk kell a szakmai képzésben zajló oktatást, amelyet hozzá kell igazítanunk azokhoz az új kihívásokhoz, amelyeket az európai emberek munkában töltött éveinek meghosszabbodása jelent, ami növeli a felnőttek társadalmi-gazdasági és oktatással kapcsolatos elvárásait; mindemellett nem feledkezhetünk el a nemek közti megkülönböztetés-mentességnek az oktatás minden szintjén történő oktatásáról sem.
(PL) Az Európai Parlament és a Tanács 2006-os ajánlását követően, amelyben hangsúlyozták az élethosszig tartó tanulás fejlesztését, különös tekintettel a munkanélküliekre, valamint a munkaerőpiac működésére kiható gazdasági változásokhoz való alkalmazkodás szükségességét, én most arra szeretném felhívni a figyelmet, milyen fontos szerepet tölt be az oktatás a munkaerőpiacon belüli nagyobb mobilitás elérésében, ami viszont lehetőséget biztosít a strukturális munkanélküliség csökkentéséhez.
Szeretném hangsúlyozni az Európai Képesítési Keretrendszernek a munkavállalók mobilitása növelésében betöltött jelentőségét.
Az oktatáshoz való egyenlő hozzáférés, amely rendkívül lényeges annak biztosítása érdekében, hogy minden gyerek és fiatal felnőtt egyenlő eséllyel induljon az életben, szoros kapcsolatban áll az Unió tagállamaiban folyó oktatás finanszírozásával.
Az oktatásra, képesítésekre és a tanárok fizetésére elkülönített pénzügyi források közti különbségek jelentősen befolyásolják annak esélyeit, mennyiben sikerül megvalósítani a lisszaboni stratégia ezen célkitűzését.
Az Európai Bizottság által 2005-ben elfogadott "Előrelépés a lisszaboni célok megvalósításában az oktatás és képzés terén” című jelentés világosan rámutat, hogy ez e téren elért fejlődés nem megfelelő mértékű a 2010-re elérni kívánt eredmények szempontjából.
Ezért olyan fontos, hogy odafigyeljünk az oktatás minőségének javítására, ezáltal megelőzve a társadalmi kirekesztődést és növelve a gazdaságunk versenyképességét.
Gratulálok Zatloukal úrnak a kiváló jelentéshez.
(PT) Az iskolára felkészítő oktatás az oktatás egyik olyan területe, amely még mindig hátul kullog az Európai Unió bizonyos tagállamaiban, mint például Portugáliában.
Így hát elengedhetetlennek tartom, hogy felhívjam a tagállamokat, hogy fektessenek sokkal többet a magas színvonalú oktatást nyújtó, minden gyermekkel jól bánni tudó nevelőket alkalmazó óvodák országos hálózatába, hiszen ez az egyik leghatékonyabb módja a gyermekek intellektusának fejlesztésének, későbbi tanulmányaik megalapozásának, a képességük általános szintjének emelésére, az oktatási rendszer igazságosságának jelentős fokozásának, és a társadalmi egyenlőtlenségek leküzdésének.
Hasonlóképpen lényeges a minőségi alap- és középfokú oktatás biztosítása is, amelynek általánosnak, kötelezőnek és ingyenesnek kell lennie, hogy olyan alapvető tudást nyújthasson és olyan kulcsfontosságú képességeket fejleszthessen ki, amelyek hozzájárulnak az alapvető társadalmi és polgári értékek eléréséhez, a békére és egyenlőségre neveléshez, ezáltal erősítve a társadalmi kohéziót és integrációt.
A felsőoktatással kapcsolatban tudomásul kell vennünk, hogy ez a fejlett társadalmak egyik alapvető szektora, ezért mindenképpen meg kell előznünk az iskolai sikertelenséget és a korai iskolaelhagyást - mert, például, Portugáliában a tanulók közel 40%-a sajnos sohasem fejezi be középfokú tanulmányait.
Az oktatás költségvetésének megnyirbálása, a felsőoktatás költségeinek növekedése és a tény, hogy a családok és a fiatalok egyre nagyobb hányada kerül nehéz szociális helyzetbe meggátolja, hogy Portugália gyorsan tudjon javítani a népesség felsőfokú képzésén. Ennek eredményeképpen Portugália produkálja az Európai Unió legrosszabb jelzőszámait.
A felmérések szerint az Európai Unió tagállamairól elmondható, hogy az oktatásban eltöltött átlagos idő szempontjából minden egyes plusz év átlagosan 6,2%-kal növeli a tagállam produktivitását; ennek fényében még inkább érthetővé válik, milyen nehézségekbe ütköznek azok az országok, amelyek nem biztosítanak magas színvonalú oktatást állampolgáraik számára.
(DE) Elnök asszony, biztos úr, hölgyeim és uraim, az oktatásnak eddig is kulcsfontosságú szerepe volt, és ezután is az lesz az európai gazdaság és a fiatal emberek személyes fejlődésében.
Ezzel teljes mértékben egyetértek, csakúgy, mint a jelentés számos más megállapításával is, így hát szeretném köszönetemet és elismerésemet kifejezni az előadó felé.
Azt is kijelenthetjük, hogy az oktatási rendszerek akkor hatékonyak, ha a beléjük invesztált források meghozzák a lehető legjobb eredményeket.
Valójában minden tagállam ezen célok elérésére törekszik, az összehasonlító tanulmányok azonban gyakran fednek fel érdekes tényeket az eredményekkel kapcsolatban.
Ebből kifolyólag, a jelentésben megfogalmazott, a tagállamok felé irányuló figyelmeztetések és felhívások európai nézőpontból több mint jogosak, még akkor is, ha nem vagyunk közvetlenül felhatalmazva arra, hogy beleszóljunk a tagállamok oktatásának tartalmába és struktúrájába.
Az eredmények közti ilyen mértékű eltérés oka az oktatás minőség- és intenzitásbeli különbségeiben keresendő, amely a különböző teljesítményszintekben, s ezáltal a fiatalok életben való boldogulásának egyenlőtlen esélyeiben is megmutatkozik.
Véleményem szerint sürgős és elengedhetetlen, hogy újra és újra világossá tegyük, hogy a diákok mai generációja tanulmányaik elvégzése után a képzési helyekért folyó nemzetközi versenybe fog belépni.
A mindenki számára biztosítandó egyenlő lehetőségek ezért kihívást támasztanak a tagállamok elé, amelynek mindenképpen meg kell felelniük, ha biztosítani akarják, hogy fiataljaik a lehető legjobb oktatásban részesüljenek, amely olyan intellektuális képességekkel ruházza fel őket, amelyekre boldogulásuk érdekében szükségük van.
Az esélyegyenlőség azonban mindig összefügg a minőséggel és a teljesítménnyel is.
Ez viszont azt jelenti, hogy érdemes nagyobb figyelmet szentelni az oktatási rendszeren belül a minőségnek és a teljesítménynek.
Ebben az összefüggésben nemcsak a mindenki számára biztosítandó oktatásbeli egyenlőségről kell beszélnünk, hanem arról, hogy mindenki egyenlő eséllyel indulhasson, s azután a lehető legjobb oktatásban részesülhessen, olyanban, amely figyelembe veszi az egyes diákok egyéni tehetségét, valamint a fizikai és szellemi képességeik közti különbségeket.
(RO) Elnök asszony, biztos úr, az Európai Unió tervei szerint 2010-re a 18 és 24 év közötti fiatalok közül az iskolából kimaradók aránya nem haladhatná meg a 10%-ot, és a 18 éven felülieknek több mint 85%-a folytatna felsőfokú tanulmányokat.
Az Európai Unióban a 0-17 éves korú gyermekek 9,7%-a él jövedelemmel nem rendelkező családban.
Sok szegény családból vagy vidéki környezetből származó gyermek anyagi okok miatt semmilyen felsőfokú tanulmányokat nem folytat.
Úgy vélem, hogy egy szociális Európában minden tanulni vágyó diák és hallgató számára ösztöndíjakat kell elérhetővé tennünk.
A fogyatékkal élő gyermekek számára is hozzáférhetővé kell tenni az oktatást.
A tagállamoknak és a Bizottságnak prioritásként kell kezelniük, hogy a 7 év alatti gyermekek legalább 90%-a járjon óvodába vagy iskolára felkészítő intézménybe.
A fiatal anyukák ezáltal tudnák összeegyeztetni a családi életet a hivatásukkal.
Az oktatás hatékonyabbá tétele érdekében kérem továbbá a tanárok képzésének és motivációjának biztosítását.
(PL) Elnök asszony, szeretném néhány kérdésre felhívni a figyelmüket.
Először is, egyetértek az előadóval, hogy az iskolára felkészítő nevelésbe való befektetés térül meg leginkább, mert ez az az időszak, amikor a legjobb eredmények érhetők el.
És ugyancsak lényeges az egyetemek modernizálásának támogatása, a felsőoktatáshoz való egyenlő hozzáférés biztosítása, valamint a versenyképesség növelése.
Másodszor, az oktatáshoz való egyenlő hozzáférés számos kedvező eredményhez vezet.
Hatással van a társadalmi fejlődésre, a gazdasági növekedésre, az innováció fokozására, az emberi képességek és az új technológiák fejlesztésére, de még a munkanélküliség csökkentésére is.
Harmadszor, bár az oktatásba való befektetés megtérülése csupán hosszú idő elteltével válik érzékelhetővé, és ezért hosszú távú tervezést igényel, nem szabad megfeledkeznünk e befektetés alapvető fontosságáról.
Negyedszer, egyetértek azzal az állásponttal, hogy rendkívül lényeges a szakképzési és oktatási politikák összekapcsolása a foglalkoztatási, a gazdasági és a társadalmi integrációt célzó politikákkal.
Ötödször, invesztálnunk kell a fiatalokba, mert a fiatalok generációja jelenti az Európai Unió jövőjét.
Nagyon fontos hát, hogy elejét tudjuk venni a gyerekek iskolából való korai kimaradásának.
Hatodszor, szembe kell néznünk egy demográfiai problémával; nevezetesen azzal, hogy Európa lakossága öregszik.
Ennek okán pedig elő kell segítenünk a felnőttek egész életen át tartó tanulását.
És végezetül: oktatás, oktatás, oktatás.
Elnök asszony, általában véve engem az foglalkoztat, hogy a Bizottság miért fogadja el minden kritika nélkül, hogy a tagállamok megnyirbálják az oktatásra szánt költségeket.
Írország esetében ez különösen égbekiáltó, tekintettel a növekvő lakosságszámra és az ennek következtében túlzsúfolt osztálytermekre.
Régóta vagyok szószólója annak, hogy az iskolára felkészítő és az alapfokú oktatás minden gyermek személyes fejlődésében létfontosságú szerepet játszik.
Minden bizonyíték azt támasztja alá, hogy minél jobb oktatásban részesül valaki, annál jobbak lesznek az esélyei az életben.
A jó oktatás még a hosszabb és egészségesebb élettel is összefügg.
Úgy vélem, a Bizottságnak és a tagállamoknak legalább akkora hangsúlyt kell fektetniük a minőségre, mint a hatékonyságra és az igazságosságra.
Az iskolai környezet és a tanítás minősége nélkülözhetetlen a hatékonysághoz.
A gyerekeknek jó tanárokra van szükségük, és olyan tantervre, amely teljes körű ismereteket nyújt számukra, amely megtanítja őket, hogyan hozzanak racionális döntéseket, hogyan kezeljék a sokféleséget és a változásokat, hogyan kommunikáljanak másokkal, és amely átfogó erkölcsi alapokat szolgáltat azon értékek számára, amelyek szerint élni szeretnék az életüket.
Ezek azok a képességek, amelyekre szükségük van ahhoz, hogy a legtöbbet hozzák ki magukból és a társadalomból.
De van egy ennél még sürgetőbb és alapvetőbb kérdés - az iskolákban lévő éhes gyerekek kérdése.
Írországban több ezer gyerek érkezik éhesen az iskolába, és biztos vagyok benne, hogy ezzel nem vagyunk egyedül.
Nem számít, hogy mennyire hatékony vagy igazságos az oktatáshoz való hozzáférés, ezek a gyerekek nincsenek jól, és ennek a hosszú távú következményei mellett eltörpül az, hogy mennyit tud megtakarítani egy állam azáltal, hogy nem biztosít egészséges reggelit e gyerekek számára.
a Bizottság tagja. - (SK) Szeretném megköszönni Önöknek ezt az egy irányba mutató vitát, amely alátámasztotta nem csupán e jelentésben foglaltakat, hanem a Bizottság e tárgyra vonatkozó közleményét, valamint a tagállamok álláspontját is, amelyet ők a novemberi miniszteri találkozón fejtettek ki; ezt követően 2007 hátralévő részében a Tanács következtetéseket fogadott el, amelyek alapvető pontjai szintén megerősítést nyertek a Bizottság közleményében.
Csupán néhány hozzáfűznivalóm lenne.
Úgy vélem, hogy az oktatás igazságosságának és hatékonyságának elősegítése egyrészt erkölcsi kötelességünk, másrészt alapvető pénzügyi/gazdasági szükséglet is.
A logika úgy diktálja, hogy jobban és többet kell befektetnünk az oktatásba: először is jobban, mert minden eurót, minden koronát és minden fontot el lehet még hatékonyabban költeni.
Több felszólaló is említette, hogy a képességeknek, valamint az oktatás és a szakképzés minőségének döntő hatása van mind az egyének, mind a társadalmi csoportok jövőbeni helyzetére nézve, ezért ezeket folyamatosan javítani kell.
Akik ezért tenni tudnak, azok elsősorban a tanárok.
A tanárképzés minőségébe történő befektetés tehát az egyik leghatékonyabb módja az általános javulás elérésének, hiszen a tanárok megsokszorozzák ezeket az eredményeket.
A fejlődés szempontjából rendszeresen szükség van, például, minőségértékelésre, mégpedig nem mint valami egyszeri, kivételes dologra, hanem mint alapvető eszközre, mint szabályra, amely szerint a bemeneti elemek, a végeredmény, és minden, ami a kettő közt történik értékelésre kerül, és aminek következtében a minőséget értékelik és jutalmazzák.
Szeretném elmondani, hogy a Bizottság, ahogy azt a jelentés is elvárja tőle, továbbra is nagy figyelmet szentel a kérdésnek.
Szeretnénk még több figyelmet fordítani a tisztességes és hatékony oktatás ügyének, például, a jövő év témájául szolgáló oktatás és migráció kérdésének keretében is.
Jelenleg is folyik egy egyeztetés a 21. század iskoláiról, vagyis, hogy milyen elvárásoknak kell megfelelniük az iskoláknak ebben az új korszakban; természetesen szeretnénk, ha e folyamat eredményeként kialakulna egy modern, naprakész álláspont az iskolák európai társadalomban napjainkban elfoglalt pozíciójára vonatkozóan.
Egy másik általunk a közelmúltban felvetett téma a tanárképzés minőségéről és ennek lényeges következményeiről szóló augusztusban elfogadott közlemény volt.
Végezetül, úgy hiszem, hogy az említett folyamatoknak, úgymint a bolognai és a koppenhágai folyamatnak, valamint a felnőttképzéshez, az iskolára felkészítő oktatáshoz és az élethosszig tartó tanuláshoz kapcsolódó kérdéseknek mind össze kell érniük a hozzáférés és minőség témaköre alatt annak a valóban igazságos oktatási rendszernek a lényegi összetevőiként, amelyre ma is és a jövőben is egyaránt szükségünk van.
A vitát lezárom.
A szavazásra 2007. szeptember 27-én, csütörtökön kerül sor.
Írásbeli nyilatkozatok (142. cikk)
írásban. - (ET) Az idő nem vár senkire.
Ma már világos, hogy Európa nem lesz 2010-re a világ legversenyképesebb gazdasága.
De egy megfelelő, jól strukturált oktatási rendszer elérhető közelségbe hozná ezt a célt.
Lehetetlen nem tudomást venni egyes elit egyetemek tudományos és anyagi színvonaláról.
Különböző adatok szerint a világ 50 legjobb egyeteme közül 20-30 az Egyesült Államokban található.
További öt vagy hat az Egyesült Királyságban, míg Európa többi része 4-5 egyetemmel a harmadik helyen áll, szorosan a nyomában Kanadával és Ausztráliával.
A sikertörténetek szokása, hogy ismétlik önmagukat.
Ez a sikertörténet elsősorban sajnos annak köszönheti a létét, hogy az angol nyelvű oktatási piac több milliárd fogyasztót megtalál.
A többit pedig megteszi a mérleghatás.
Ennek eredményeképpen a Harvard több tízszer gazdagabb és híresebb, mint legközelebbi versenytársa.
Az Ivy League és az Oxbridge elit rendszerének európai lemásolása kockázatos vállalkozás volna.
Sőt, egyenesen zsákutcának nevezném.
Ugyanis mind az Egyesült Államokról, mind az Egyesült Királyságról elmondható, hogy számos átlagpolgár írni, olvasni és számolni tudása nem megfelelő.
A siker, és különösen a gyors siker érdekében ésszerűbb lenne teljes mértékben a számunkra ismerős tevékenységekre támaszkodni.
Az oktatás terén legsikeresebb európai uniós tagállam kétségkívül Finnország, amelynek nemzeti stratégiája tartalmazza, hogy mindenki mindenhol magas szinten férjen hozzá az oktatáshoz.
Az oktatás természetétől fogva stratégiai terület.
A vele kapcsolatos döntések és tettek hatásai csak évtizedek múltán jelentkeznek.
Ebből kifolyólag értelmetlen lenne, már ami az egyenlőséget illeti, még egy negyed évszázadod feláldozni a magasabb csúcsok nevében.
Még akkor is, ha az volna a helyes út.
A nemzetközi verseny tekintetében ezentúl is az egységesen magas színvonal marad Európa legnagyobb ütőkártyája.
Európai stratégia a gyermekek jogaiért: a diszkrimináció és a "disz” problémákkal küszködők kirekesztése ellen (vita)
A következő napirendi pont a Bizottságnak feltett szóbeli választ igénylő kérdés megvitatása, amely kérdés témája az "Európai stratégia a gyermekek jogaiért: a diszkrimináció és a "disz” problémákkal küszködők kirekesztése ellen”, és amely kérdést feltették: Anna Záborská, Amalia Sartori és Marie Panayotopoulos-Cassiotou, a PPE-DE képviselőcsoport nevében, Roberta Angelilli az UEN képviselőcsoport nevében, Zita Gurmai és Catherine Trautmann a PSE képviselőcsoport nevében, Adamos Adamou a GUE/NGL képviselőcsoport nevében, Hiltrud Breyer és Raül Romeva i Rueda a Verts/ALE képviselőcsoport nevében, Elizabeth Lynne az ALDE képviselőcsoport nevében, valamint Kathy Sinnott az IND/DEM képviselőcsoport nevében - B6-0317/2007).
(FR) Elnök asszony, a 173. cikk szerint minden ülés menetéről szó szerinti jegyzőkönyvet kell készíteni minden hivatalos nyelven.
Szeretném felhívni a figyelmüket, hogy ezt a mai, a "disz” problémákkal küszködők kirekesztéséről folytatott vitát nem fogják lefordítani az Európai Unió hivatalos nyelveire.
Ezt a gyakorlatot egyszerűen beszüntették, annak ellenére, hogy az eljárási szabályzat előírja.
Erre az eljárásra vonatkozó megállapításom egészen egyszerű: a ma esti vitát nagyrészt számos, különböző országbeli iskolai tanuló, szülő, szülői egyesület, tanár, nevelő és orvos kérésére tartjuk.
A polgárok azonban, akik e tisztelt Ház tagjait megválasztották, mivel nem ismernek minden nyelvet, amelyen ma este felszólalunk, sohasem fogják megtudni, mi minden hangzott el ezen a parlamenti vitán, holott az egész róluk szól.
Köszönöm az észrevételét, ami természetesen mindnyájunkat érint, különösen ma, az európai nyelvek napján.
Az ügy megfontolás tárgyát képezi, és a készülő jegyzőkönyvet megküldjük az elnökök értekezletére, megállapítását tehát figyelembe vesszük.
És akkor most folytassuk az "Európai stratégia a gyermekek jogaiért” témával kapcsolatban a Bizottságnak feltett, szóbeli választ igénylő kérdés megvitatásával.
szerző. - (SK) Hadd kezdjem egy 21 éves, harmadéves egyetemista nő vallomásával.
"17 éves koromban egész évben rajtam nevettek az osztálytársaim, mert úgy néztem ki, mint egy 11 éves.
A rólam szóló értékelésekben a tanárok rendszeresen azt kérdezték, mikor szánom már végre rá magam, hogy tanuljak.
Mi, akik "disz” problémákkal küzdünk, sokkal többet dolgozunk, mint mások, amivel nagyon nehéz együtt élni.”
Idézet vége.
A társadalom egyáltalán nem szerez tudomást arról, hogy a gyerekek 10-20%-a "disz” problémákkal küzd, mert ezeket a gyerekeket nem diagnosztizálják.
Problémáik pedig hátráltatják a kommunikációt, gátolják őket abban, hogy hagyományos oktatásban részesüljenek, és sajnos gyakran szellemi leépüléshez és társadalmi kirekesztéshez vezetnek.
Ami minket illet, az Európai Unió megtesz minden tőle telhetőt, vagyis kiáll e gyermekek szószólójaként, és megfelelően változatos módon rávilágít a problémára, amely más körülmények között tabu témaként mélyen rejtve maradna.
Amint az a jelenleg az Európai Parlament előtt lévő 64/2007 sz. írásbeli nyilatkozatban is olvasható, Európa lehetőséget ad jó ötletek megfogalmazására, valamint a különböző szervezetek és kormányok által kipróbált és letesztelt gyakorlatok kivitelezésére.
Már létezik egy "neuro-disz” elnevezésű program, és az Európai Unió több olyan projektet is támogat, amely megfelel a "disz” problémákkal küzdők számára is. Ezek közé tartozik a versenyképességi és innovációs keretprogram, az IKT-politika támogatásának programja, az információs és kommunikációs technológiával kapcsolatos ismeretekre irányuló kutatások támogatása, a 7. kutatási keretprogram - az egészségügyi, az egész életen át tartó tanulás programja, valamint a 2008-2013-as időszakra vonatkozó második közegészségügyi program.
Ezek a programok a 2008-as költségvetés módosító és kiegészítő javaslatainak tárgyát képezik, amelyeket az öt képviselőcsoport tagjaival közösen nyújtottunk be.
Elnök asszony, hölgyeim és uraim, végezetül hadd fejezzem ki legmélyebb csodálatomat, tiszteletemet és hálámat, és hadd kívánjak kitartást mindazoknak az anyáknak, akik életük során számos okból kifolyólag lehettek reményvesztettek: "des mères désespérées”.
Ők azonban sosem adják fel a harcot.
Ők a gyermekeik ügyének élharcosai, azokkal az apákkal együtt, akik kitartanak családjuk mellett.
Hiszem, hogy ez a ma esti vita megmutatja majd, hogy nincsenek egyedül, és hogy problémájukkal az Európai Parlament is foglalkozni fog.
szerző. - (ES) Elnök asszony, mindenekelőtt szeretném az elnézésüket kérni, amiért nincs jelen Zita Gurmai asszony, aki e szóbeli választ igénylő kérdés szocialista képviselőcsoportot képviselő szerzője, aki előre nem látott okok miatt nem tudott megjelenni a mai ülésen. Így hát, engedelmével, elnök asszony, szeretnék egyrészt Gurmai asszony, másrészt a saját nevemben szólni - mivel én is szót kértem.
Elnök asszony, én csupán szeretném megismételni, ami már elhangzott.
Olyan tanulási rendellenességekről van szó, amelyek a lakosság jelentős részét érintik.
Az európai gyerekek közel 10%-a küzd "disz” problémákkal: olyan gyerekek ők, akik általában láthatatlanná válnak az oktatási rendszerben, amely nagyon gyakran irreleváns dolgokra fogja e gyerekek iskolai kudarcait.
Meg kell tennünk a szükséges intézkedéseket annak érdekében, hogy megelőzzük a "disz”kriminációt, és hogy ezek az iskolás gyermekek speciális, idejében történő, intenzív és multidiszciplináris oktatásban részesüljenek, lehetőleg saját, megszokott iskolájukban.
Ennek érdekében ajánlásokat kell tennünk az iskolák számára az érintettek felkutatására és a teendőkre vonatkozólag.
Most először hazámban, Spanyolországban, a szocialista kormány olyan oktatási törvényt hozott, amely segíti a tanulási nehézségekkel küzdő diákokat.
Ez óriási lépés, mivel a családok számos országban a tanárok jóindulatától függenek, valamint attól, hogy hajlandóak-e önkéntes erőfeszítéseket tenni az ilyen problémákkal küzdő gyerekek megfelelő oktatása érdekében.
Más megoldások mellett dönteni jelentős anyagi terhet is jelent, amit gyakran képtelenek az érintettek felvállalni.
Nem szabad elfelednünk, hogy az ezekkel a diszfunkciókkal küzdő fiúk és lányok intelligensek, csak más tanulási módszerekre van szükségük.
Valódi lehetőségük van arra, hogy iskolai sikereket érjenek el.
És ehhez nincs szükség másra, mint a valódi eredményeket produkáló, helyes mechanizmusok alkalmazására irányuló politikai akaratra.
Ahhoz, hogy ezek a tanulók láthatóvá váljanak a társadalom számára, megbízható statisztikákra van szükség, amelyek alapján megfelelő döntések hozhatók; vagyis világos és valósághű információt kell biztosítani minden érintett számára, és minden országra kiterjedő tájékoztatási kampányt kell indítani.
Az, hogy az oktatási rendszer számára is láthatóvá váljanak e gyerekek, szintén azt jelenti, hogy amellett, hogy korán, már az iskolás évek elején megfelelő bánásmódban részesítjük az érintett gyermekeket, a tantervek kidolgozása során is figyelembe kell vennünk a szükségleteiket, mégpedig az oktatás minden létező szintjén.
Ma már számos egyetemen alkalmaznak olyan vizsgáztatási módszereket, amelyeket az ilyen problémákkal küzdő egyetemi hallgatók szükségleteihez alakítottak.
A Közösség által finanszírozott oktatási programokat, mint például az e-tanulás vagy az egész életen át tartó tanulás programját szintén a "disz” problémákkal küzdőket is szem előtt tartva kell kidolgozni.
Hölgyeim és uraim, foglalkoznunk kell a lakosság e részének szükségleteivel.
Nem fordíthatunk továbbra is hátat egy olyan rendellenességnek, amely több mint 3 millió európai polgárt érint.
szerző. - (DE) Elnök asszony, én is nagyon örülök, hogy megvitatjuk ma este ezt a lényeges kérdést, az egyre növekvő mértékben tapasztalható diszlexia kérdését.
Ez az első alkalom, hogy szót ejtünk róla, de remélem, hogy nem az utolsó.
Szeretném, ha a Bizottság minden lehetőt megtenne annak érdekében, hogy előrevigye ezt az ügyet, amely már most sem a nulláról indul.
Már számos tagállamban vannak erre a problémára vonatkozó programok, kezdeményezések.
Véleményem szerint fontos, hogy ne úgy beszéljünk a diszlexiáról, mint egy betegségről vagy fogyatékosságról, mivel ez nem helyénvaló.
Ma is elhangzott már, hogy sok diszlexiás gyerek rendkívül intelligens.
Azt kell tudnunk róluk, hogy ezek a gyerekek gyorsabban gondolkoznak, mint amilyenek a motoros képességeik.
Az első lépés, amelyet meg kell tennünk - és ezt sürgősen kérném is a biztos úrtól -, hogy áttekintsük, mi mindent tettünk már ezen a kutatási területen, milyen programok és kezdeményezések léteznek már európai szinten, és hogy ezután összeszedjünk minden rendelkezésre álló információt.
Véleményem szerint lényeges, hogy ne keverjük össze a diszlexiát az ADS-sel.
Katasztrofális következményei lennének, ha egy kalap alá vennénk őket.
Tudjuk, hogy az ADS szorosan összefügg a túlzott televíziózással és az ingereknek való túlzott kitétellel.
A diszlexiával kapcsolatban azt is át kell gondolnunk, hogyan ismertessük meg korán a gyermekekkel a könyveket és az olvasást.
Tudjuk, hogy a sokat olvasó, és a könyvekhez könnyen hozzáférő gyerekeknek kisebb a hajlama a diszlexiára.
Ez is egy módja lehet tehát az ijesztő mértékben megnövekedett diszlexia visszaszorításának.
Ösztönözzük a Bizottságot, hogy állítson össze egy áttekintést a téma Európában létező különböző megközelítéseiről.
Egy másik lehetőség egy olyan konferencia megszervezése lenne, amelyen mindenki beszámolhatna az e területen szerzett tapasztalatairól.
Tudjuk, hogy a gyermekek jelentik a jövőnket, és hogy itt Európában a tudás a legfontosabb erőforrásunk - minden tőlünk telhetőt meg kell hát tennünk ennek az ügynek az érdekében.
szerző. - Elnök asszony, becslések szerint körülbelül 49 millió ember él az Európai Unióban, aki valamilyen "disz” problémával küzd.
A gyermekek 10%-át érinti valamelyik "disz” típusú képességzavar, például a diszfázia, a diszpraxia, a diszlexia, a diszkalkulia vagy a figyelemhiányos zavar (ADD).
Vegyük, például, az Egyesült Királyságban élő Sean esetét.
A tanári értékelés szerint buta, furcsa, bomlasztó és lobbanékony természetű.
Problémája miatt kiközösítették, iskolatársai terrorizálták, és a tanárok alig-alig tettek ennek megakadályozása érdekében.
Sean szülei végül arra kényszerültek, hogy kivegyék fiukat az iskolából, miután egy nap véresre verve ért haza tanítás után. A helyi oktatásügyi hatóság megtagadta, hogy magántanítást vagy segítséget nyújtson számára, így Sean taníttatása szülei nyakába szakadt, akik közül az egyik emiatt munkahelye feladására kényszerült.
Szerencsére azonban találtak egy helyi segélyszervezetet, amely Sean és szülei segítségére sietett.
Az Egyesült Királyság és más tagállamok gyermekei közül azonban nincs mindenkinek ilyen szerencséje.
Az EU-n belül meg kell osztanunk egymással a legjobb gyakorlatokat - és ebben lehet lényeges szerepe a Tanácsnak és a Bizottságnak.
Elérhetőbbé kell tenni az információkat.
Lépéseket kell tenni annak érdekében, hogy idejekorán felfedezzük, kiszűrjük és kezelni kezdjük ezeket a rendellenességeket.
Olyan struktúrákat kell létrehoznunk, amelyek révén a nehézségekkel küzdő fiatalok is integrálódni tudnak a munka világába, és fontos, hogy megszülessen a "disz” problémákkal küzdők európai chartája is.
Szintén elengedhetetlen, hogy még több ilyen irányú kutatás folyjon a hetedik keretprogram keretében.
Nincs értelme, hogy áltiszteletet tanúsítsunk a fogyatékkal élő emberek jogai iránt.
Továbbra is küzdenünk kell annak biztosítása érdekében, hogy a Seanhoz hasonló emberek egyenlő bánásmódban részesüljenek, és megkapják azt a segítséget és támogatást, amelyet megérdemelnek.
szerző. - Elnök asszony, több millió, szó szerint több millió gyermek van, akik nem számítanak fogyatékkal élőnek, de jelentős tanulási, mozgási vagy kommunikációs zavarral küzdenek.
Bár drámaian nő a diszlexiával, diszfáziával, diszkalkuliával vagy ezekhez hasonló zavarral diagnosztizált gyermekek száma - csak a diszlexia a gyermekek 10%-át érinti az Egyesült Államokban -, Európában sokakat, hacsak nem az érintettek többségét nem is diagnosztizálják, akik épp ezért nagyrészt segítség nélkül maradnak.
Az aggodalmuknak hangot adó szülőket gyakran figyelmen kívül hagyják vagy rájuk szólnak, hogy ne képzelődjenek.
Sokszor "írnak le” gyerekeket - gyakran tehetséges gyerekeket - mint gyenge értelmi képességűt vagy ügyetlent az egyébként jó szándékú tanárok és az oktatásban érintett hatóságok, csak mert nincs kellő gyakorlatuk abban, hogy különbséget tegyenek.
Attól, hogy nem vesszük figyelembe ezeket a jelenségeket, azok még nem tűnnek el.
Sőt, egyre nagyobb gondot jelentenek a gyermek számára, aki így egyre kevésbé motivált és egyre csalódottabb lesz.
A gyermekek önképe súlyos károkat szenvedhet el, miközben a tehetségük is kárba veszhet.
Azért fogalmaztuk meg ezt a kérdést, valamint az írásbeli nyilatkozatot, hogy hangsúlyozzuk, milyen hatalmas problémát jelent ez a kérdés a speciális nehézségekkel küszködő gyermekek, a családjuk és a közösségek számára, valamint, hogy felkérjük a Bizottságot, a Parlamentet és a Tanácsot, hogy kutatási programjaiban, kezdeményezéseiben, iránymutatásaiban és stratégiáiban komolyan foglalkozzon ezekkel a gyermekekkel.
Többet kell tudnunk mindezekről a "disz” problémákról; arról, hogyan lehet mielőbb felismerni őket, és hogyan lehet hatékonyan közbelépni.
Arról is ismereteket kell szereznünk, minek következtében alakulnak ki egy gyermek fejlődő agyában a "disz” problémák, és milyen módon lehetne ezeknek elejét venni.
Arról is gondoskodnunk kell, hogy efféle problémái miatt senkit se tartsanak kevésbé fontosnak vagy értékesnek.
Arra is felhívnám a biztos úr figyelmét, hogy a felnőttek közül is sokan küszködnek ezekkel a speciális tanulási vagy koordinációs nehézségekkel, csak épp nem tudják nevén nevezni állapotukat, vagy nem is tudnak róla.
Sokan kifinomult kompenzációs technikákat fejlesztettek ki, hogy boldoguljanak.
Az idén nyáron aláírást gyűjtöttem egy a fogyatékkal élők támogatását célzó polgári petícióhoz, és én magam is meglepődtem, milyen sok felnőttnek okoz gondot akár még a neve leírása is.
Csendben szenvednek az emberek úgy, hogy tehetségük és adottságaik e zavarok folytán sokszor még saját maguk előtt is rejtve maradnak.
És hogy milyen árat fizet ezért a társadalom?
Az emberek kimaradnak az oktatásból, és a képességeikhez viszonyítva alacsonyabb szintű munkát végeznek, csak mert problémájuk van a tanulás egy területén.
Egy oktatáspszichológus mondta nekem, hogy e gyerekek esetében az a tragikus, hogy sokan közülük az egyetemen is remekül megállnák a helyüket, ahol kidolgozhatnák az erős oldalukat, csakhogy a lehetőséget sem kapják meg, mert nem tudják elvégezni a középiskolát. Ennek pedig az az oka, hogy a tananyag általános érvényűsége miatt az ő speciális nehézségeik leküzdhetetlen akadálynak bizonyulnak a standard értékelési rendszer keretében.
Ismerek egy fiatalembert, aki speciális tanulási nehézséggel küzd.
Nem járt sikerrel sem az általános, sem a középiskolában, így bizonyítvány nélkül volt kénytelen elhagyni az iskolarendszert. Egy alkalmassági vizsga és tanári ajánlások révén azonban bekerült egy kis főiskolára.
Két évvel később kiderült, hogy különlegesen tehetséges a filozófia terén, és hamarosan népszerű diákvezető lett.
Az európai oktatási rendszer meglehetősen versenyorientált és merev.
Az érintett hatóságok láthatólag úgy vélik, hogy az oktatás lényege az, hogy képzett, tudással rendelkező polgári réteget neveljen. Ez a rugalmatlanság - a "minden egy kaptafára” elve - viszont számtalan fiatal tehetségét megnyirbálja.
Ez így nem elég jó, ráadásul társadalmi kirekesztettséghez vezet, aminek következtében sok gyermek válhat kiábrándult, sőt, számos esetben dühös felnőtté.
Az írországi Mountjoy börtönben fogva tartott elítéltek 76%-ának előéletében szerepel az iskolai sikertelenség, amely hátterében valószínűleg a fel nem fedezett tanulási nehézségek álltak.
Ha nem veszünk tudomást ezekről a gyerekekről és felnőttekről, az egyenlő a diszkriminációval.
Büszke vagyok a Parlamentre, hogy támogatta az írásbeli nyilatkozatot, de egy valamire szeretném még felhívni a figyelmet.
A gyermek jogairól szóló ENSZ-egyezményben az szerepel, hogy minden gyermeknek joga van az alapfokú oktatáshoz, de a speciális kezelést igénylő gyermekek csak a számukra szükséges segítségre jogosultak, a rendelkezésre álló források szerint.
Mielőtt még ratifikálnánk ezt az egyezményt, és átültetnénk saját stratégiáinkba, alaposan meg kell majd vizsgálnunk, nehogy saját politikáinkba is átvegyük ezt a hiányosságot.
a Bizottság tagja. - Elnök asszony, köszönet illet minden jelenlévőt, különösen Záborská asszonyt és a kérdés társszerzőit, mert úgy vélem, ez nagyon fontos téma, és nemcsak úgy, mint kérdés, vagy mint megbeszéléseink tárgya, de az azok érdekében tett lépések szempontjából is, akiknek egyedi segítségre, bánásmódra vagy körülményekre van szükségük életük társadalmi összefüggéseiben vagy oktatásuk, képzésük stb. során.
Szeretném külön kiemelni azt, ami a vita elején is elhangzott: azt, hogy szeretnénk az e nehézségekkel küzdők szószólói lenni - s ez, úgy vélem, elég erős erkölcsi és politikai elkötelezettséget jelent.
A Bizottság tudatában van, milyen negatív társadalmi és egészségügyi következményekkel járhatnak ezek a problémák az érintett személyek vagy a "disz” problémával küzdő gyermeket nevelő családok számára.
Egyetértünk abban, hogy intézkedésekre van szükség a gyermekek mindennapi élete, valamint az oktatáshoz, tájékoztatáshoz és a kultúrához való hozzáférése javítása érdekében.
A "disz” problémával küzdő emberek kezelésével kapcsolatos legfőbb felelősség természetesen a tagállamokat terheli, de a Bizottság, csakúgy, mint az európai intézmények, támogatni tudja a tagállamok ilyen irányú lépéseit.
Így például, a fogyatékossággal élőkkel kapcsolatos, a 2003-2010-ig tartó időszakra szóló cselekvési tervünk elősegíti a fogyatékkal élők és családjuk támogatáshoz és az ellátási szolgálatokhoz való hozzáférését.
A Bizottság olyan szolgáltatási szintet támogat, amely megfelelő egyensúlyt teremt a biztonság, a választás szabadsága és a független élet között.
A Bizottság 2005-re, 2006-ra és 2007-re vonatkozó, a közegészségüggyel kapcsolatos munkaterve külön említi, hogy szükség van a figyelemhiányos hiperaktivitási zavarok (ADHD), a szellemi visszamaradottság és a motoros, észlelési, nyelvi és a szocio-emocionális funkciók zavaraihoz kapcsolódó indikátorok definícióira, és még további információkra.
Számos pályázati felhívást is közzétettünk a "disz” problémákkal kapcsolatos kutatások támogatására.
A Bizottsághoz azonban még nem érkezett be ilyen témájú pályázat.
A PROGRESS elnevezésű közösségi program számos európai hálózat számára biztosít támogatást, többek közt, mint azt Önök is tudják, a Fogyatékkal Élők Európai Fóruma számára.
Támogatjuk tovább a sajátos nevelési igényű tanulók oktatásának fejlesztéséért létrehozott európai ügynökséget is.
Ez az ügynökség megfelelő információkkal látja el a döntéshozókat és szakembereket a sajátos nevelési igényű tanulók oktatásával kapcsolatban, és elősegíti a legjobb gyakorlatok cseréjét is.
A sajátos oktatási igények figyelembevétele az egész életen át tartó tanulás programjának is az általános prioritásai közé tartozik, és mint ilyet, minden fellépés szempontjából prioritásként kell kezelni - pontosan azért, mert általános prioritás.
Az egész életen át tartó tanulás programjának világos célja, hogy segítse a speciális igényű emberek integrációját.
Ez konkrétan az együttműködésre irányuló csereprogramok finanszírozásán, az általános gyakorlatok fejlesztésén és javításán keresztül történik. Ide tartozik többek közt a hagyományos és speciális oktatásban használt pedagógiai struktúrák tervezése és a szükséges többlettámogatások finanszírozására szolgáló ösztöndíjak felajánlása a fogyatékkal élőknek.
A Bizottság továbbá számos kutatási projektet is támogat, többek közt a Neuro-disz projektet, amelyről a szóbeli választ igénylő kérdésben is szó esett.
A Bizottság az információs és kommunikációs technológiát (IKT) és a "disz” problémákkal küzdő embereket segítő új technológiákat is támogatja.
A hatodik kutatási keretprogram IKT része társfinanszírozás keretében e-hozzáféréssel és támogató megoldásokkal foglalkozó projekteket támogatott.
E tekintetben két projektet szeretnék megemlíteni: az egyik az AGENT-DYSL projekt, amely az olvasástámogató rendszerek új generációjának kifejlesztésére koncentrált, a másik az EU "Mindenkinek” ("For All”) projektje, amely olyan technológiák fejlesztésére irányul, amelyek mindenki számára, többek közt a diszlexiával küzdők számára is elérhetővé teszik az oktatást.
A hetedik kutatási keretprogram továbbra is támogatja majd a "disz” problémákhoz kapcsolódó projekteket és kutatásokat, mind az egészségügyi, mind az e-hozzáférési prioritás részeként.
Tisztában vagyunk a releváns statisztikai adatok gyűjtésének fontosságával.
Ez volt az egyik legfontosabb kérdés.
És bár a Bizottság jelenleg nem gyűjt adatokat a "disz” problémákkal kapcsolatban, az Eurostat az Európai Unió egész területéről szolgáltat fogyatékossággal és társadalmi integrációval kapcsolatos statisztikákat.
Egy 2002-es, különleges, fogyatékosságorientált munkaerő-piaci felmérést követően az Eurostat jelenleg egy EU-szerte végzendő felmérés modelljének kifejlesztésén dolgozik.
Ez az európai egészségfelmérési rendszer részét képezi, és a fogyatékosságra, valamint a körülbelül 18 éves fiatalok társadalmi integrációjának különböző aspektusaira összpontosít.
Elismerjük, hogy milyen nehézségekkel néznek szembe a fogyatékkal élőket, például "disz” problémákkal küzdőket gondozó emberek, illetve családok.
A nemek közötti egyenlőségre vonatkozó ütemtervben foglalt elkötelezettségünk nyomon követéseként 2005-ben és 2006-ban egyeztetést indítottunk a társadalmi partnerekkel az összeegyeztethetőséget célzó politikákról.
Az egyeztetés számos témát felölelt, többek közt a szülési szabadságot, a szülői szabadságot, az apasági szabadságot, az örökbefogadási szabadságot és egy új fajta, az eltartott családtagok gondozására kiadható gondozási szabadságot.
Az egyeztetések második szakaszának 2007. júniusi befejezését követően a Bizottság jelenleg egy hatásvizsgálaton dolgozik.
Ennek eredményétől függően várhatóan 2008-ban nyújtja be új javaslatait.
A Bizottság folyamatosan ellenőrzi az EU diszkriminációellenes jogi szabályozásának nemzeti szintre való átültetését.
A 2000/78/EK irányelv, amely tiltja a foglalkoztatás és az oktatás területén való hátrányos megkülönböztetést, minden polgárra vonatkozik, így a "disz” problémákkal küzdőkre is.
A Bizottság azonban úgy véli, hogy a jogi szabályozásnak nemcsak a fogyatékkal élő alkalmazottak, hanem a fogyatékkal élőket gondozó alkalmazottak számára is védelmet kell biztosítania.
E tekintetben nagy érdeklődéssel figyeljük az Európai Bíróságon jelenleg még folyamatban lévő Coleman-ügy kimenetelét.
Végezetül szeretném elmondani, hogy ez az egész elsődlegesen a valódi tudásról és tudatosságról szól, és nagy segítséget jelent az Önök hozzájárulása.
Kár, hogy már ilyen későre jár, hogy mindjárt éjfél van.
De miután tettünk e probléma tudatosításáért, véleményem szerint még jobban odafigyelhetünk a valóban szükséget szenvedők érdekében történő konkrét lépések megvalósítására.
a PPE-DE képviselőcsoport nevében. - (EL) Elnök asszony, biztos úr, köszönöm, hogy ilyen sokáig fenn maradtak, és hogy ilyen mélységben foglalkoznak ezzel a témával.
Két másik biztost is látok az Ön székében, akik közül az egyik az egészségügyi szektorért felelős biztos.
Ő az annak érdekében tett lépések felelőse, hogy a viselkedési és tanulási nehézségeket inkább egészségügyi problémának tekintsük, mintsem fogyatékosságnak.
Továbbá ő irányítja a korai diagnózis felállításának lehetőségét célzó kutatásokat is, és gondoskodik róla, hogy a kezelések és terápiák orvosi módszerei különleges javaslatok formájában megjelenjenek a kutatási programokban.
Ez az Ön oktatási szektorát is előmozdítja, hiszen lehetőséget nyújt a pedagógusok és a szülők különleges képzésére, valamint speciális felszerelések beszerzésére az iskolák számára.
Elősegíti továbbá az új technológiák alkalmazását is abból a célból, hogy be tudjanak vezetni olyan kiegészítő és segítő eljárásokat, amelyek a sajátos oktatási igényű tanulók segítését célozzák.
Az oktatás lehetősége elvezet a szakképzéshez és a szakmai újraintegrálódáshoz.
Egy harmadik biztost is látok az Ön székében, mégpedig a foglalkoztatásért felelős biztost.
Neki a hivatáshoz, a szociális jogokhoz és a társadalmi integráció lehetőségeihez való hozzáférést célzó intézkedések iránt kell érdeklődést mutatnia, a fogyatékkal élők vagy a nem fogyatékkal, de különleges sajátossággal rendelkezők társadalmi kirekesztésének megelőzése érdekében.
Sokszor használta a "fogyaték” szót, és mindannyiunk számára értelmezte a fogyatékossággal kapcsolatos programokat.
Itt azonban felmerül a többi diszpraxia-probléma kérdése.
Ezeket egy sor új kezdeményezés nélkül is kezelhetjük; nincs szükség másra, csak némi kiadásra és finanszírozásra, de legfőképpen odafigyelésre, szervezésre és a tagállamokban már meglehetősen széles körben rendelkezésre álló legjobb gyakorlatok összegyűjtésére.
A jogi elismerés alapvető előfeltétel, amely hozzáférést biztosít az egészséghez, az iskolákhoz csakúgy, mint a szociális szolgáltatásokhoz.
A szülők technikai eszközökkel és anyagi segítséggel való támogatása hozzájárul a családokkal szembeni diszkrimináció megelőzéséhez is: ők a diszpraxia diagnosztizálásának pillanatától annak megszűnéséig szenvednek a problémától.
Remélem, hogy a kérdésünk alkalmat ad a Bizottság számára, hogy lépéseket tegyen ez ügy érdekében.
a PSE képviselőcsoport nevében. - (FR) Elnök asszony, biztos úr, hölgyeim és uraim, öröm látni, hogy a "disz” típusú rendellenességek oly gyakran mellőzött témája napirendre került a Parlamentben. Az a tény, hogy ez a téma a tisztelt Házat alkotó képviselőcsoportok szinte mindegyikét felszólalásra késztette, azt jelzi, hogy számunkra Európa egyetlen polgára sem lehet diszkrimináció áldozata, függetlenül attól, küzd-e bármiféle problémával.
Ez vonatkozik a "disz” problémákkal küzdőkre is, mivel egyre alaposabb tanulmányok bizonyítják, hogy bár ez a fajta fogyatékosság még mindig rendkívül elterjedt, felismerése továbbra sem megfelelő.
A ma este egyetlen francia felszólalójaként büszkén elmondhatom, hogy Franciaország meglehetősen aktív a "disz” problémák kezelése terén.
A szülői egyesületek és szakmai csoportok kezdeményezésének hála, Párizsban október 10-én, most először, megrendezésre kerül a "disz” problémák országos napja. Reméljük, hogy ezáltal a sajtóban is nagyobb figyelmet kap az efféle problémákkal küzdők, különösen a gyermekek helyzete.
Mindazonáltal, ma esti kérdésem célja nem az egyik vagy másik országban történt kedvező fejlemények megünneplése, hiszen még így is rengeteg munka áll előttünk, hanem hogy megvitassuk, milyen módon gyűjthetnénk össze európai szinten a már kidolgozott legjobb gyakorlatokat, lévén, hogy bizonyos tagállamokban még el sem ismerték az ilyen típusú zavarok létét.
Számomra úgy tűnik, hogy a sajátos képzési és tanulási problémák kezelését célzó európai multidiszciplináris hálózat felállítására vonatkozó felhívás, amely az írásbeli nyilatkozat része, bizonyos mértékig ebbe az irányba mutat.
A közösségi fellépések, például a hetedik keretprogram megfontolt alkalmazása szintén hasznos volna.
Ebben a tekintetben, biztos úr, az Ön által is említett neuro-disz projekt, amely célja a diszlexia kognitív, agyi és genetikai okainak megvilágítása, és amelyben kilenc tagállam 15 kutatócsoportja működik közre - és itt most meg kell jegyeznem, hiszen fontos, hogy ez a testület gyakorlatilag az összes európai nyelvet felöleli -, úgy tűnik, jó példa lesz. Végtére is Európának, véleményem szerint, világelsőnek kell lennie a szóban forgó állapotok megértésében és a hozzájuk kapcsolódó biológiai adatok összegyűjtésében.
Mindemellett példát kell mutatnia a rehabilitációs és terápiás módszerek leghatékonyabb formáinak felismerésében is, hogy a gyermekek ismét remélhessenek és optimistán nézhessenek szembe az élettel.
Tervez-e a Bizottság a jövőben egyéb, ilyen típusú programokat?
Biztos úr, említett olyan pályázati felhívásokat, amelyre nem érkeztek pályázatok.
Feltett szándékunk, hogy a különböző szervezetek és az írásbeli nyilatkozatot aláíró személyek által indított tájékoztató kampányok segítségével pótoljuk ezt az információ- és motivációhiányt.
Reméljük, hogy a várakozásaink beteljesedéséhez szükséges európai finanszírozási összegek mozgósítása révén a többi "disz” probléma, úgymint a diszpraxia és a diszfázia problémájára irányuló kutatások is lehetővé válnak.
az UEN képviselőcsoport nevében. - (PL) Elnök asszony, egészen ijesztő, hogy a gyermekek 10%-a szenved "disz” típusú rendellenességekben.
Ez azt jelenti, hogy tíz gyermekből egynek motoros zavara van, egyáltalán nem tudja vagy nem tudja világosan kifejezni a gondolatait.
Milyen lesz akkor néhány év múlva a felnőtt populáció?
Olyan emberekből fog állni, akiknek nehézséget okoz a mindennapi élet feladatainak ellátása, és képtelenek normálisan részt venni a társadalom működésében.
Megtehetjük-e, hogy rokkantként kezeljük őket, és ezáltal létrehozunk egy rokkant társadalmat?
Ez elfogadhatatlan lenne.
Ha ezek a zavarok kezelhetők, ahelyett, hogy a diszkrimináció és a társadalmi kirekesztés megelőzésére koncentrálunk, minden tőlünk telhetőt meg kell tennünk az érintett gyermekek kezelése érdekében, mert a saját magához hasonlóakat senki sem rekeszti ki.
De nem hinném, erre sor kerül.
Hiszem, hogy van mód a helyzet kezelésére.
Végezetül, szeretnék őszintén köszönetet mondani mindazoknak, akik felhívták a figyelmemet erre a problémára, és szeretném biztosítani őket, hogy teljes mellszélességgel mellettük állok.
a Verts/ALE képviselőcsoport nevében. - (ES) Elnök asszony, először is szeretnék gratulálni a közreműködőknek és azoknak a képviselőtársaimnak, akik kézbe vették ezen írásbeli nyilatkozat és szóbeli választ igénylő kérdés ügyét, csakúgy, mint a Bizottságnak, amiért még e késői órán is jelen van, hogy megvitassuk ezt az ügyet, amely, sajnálatos módon, nemcsak hogy titkos kérdésnek és abszolút körültekintést igénylő kérdésnek tűnik, de sok esetben tökéletesen láthatatlan is marad.
Így hát, mindezek ellenére az a tény, hogy ma vitát folytatunk róla, azt jelenti, hogy szeretnénk véget vetni ennek a láthatatlanságnak, így hát minden támogatásom nem csak az írásbeli nyilatkozaté és a szóbeli választ igénylő kérdésé, de ezé a vitáé is.
Azt hiszem, nagyjából mindannyian ismerünk olyanokat, akik e zavarok - s nem betegségek - valamelyikében szenvedtek/szenvednek.
Így hát, ebből a szempontból mi is láthatjuk, hogy egyáltalán nem olyan emberekről van szó, akik egy betegség kezeléséhez hasonlítható, speciális egészségügyi ellátásra szorulnának.
Mindösszesen támogatásra, sajátos támogatásra, segítségre és érzékenységre van szükségük, mégpedig nem csupán az intézmények, hanem a családok, az oktatási központok és különösen a társadalom egésze részéről.
Véleményem szerint a legrosszabb, ami ezekben az esetekben történhet, hogy a tudatlanság diszkriminációt szül, először is azon nézetből adódóan, hogy ezek az emberek nem élhetnek teljesen normális életet, mivel bizonyos mértékű támogatásra szorulnak, és különösen a politikai akarat és az ahhoz szükséges gazdasági források hiányából adódóan, amelyek azon programok megvalósításához kellenének, amelyek lehetővé tennék az érintettek számára, hogy ne csak, ismétlem, normális életet élhessenek, de teljes mértékben cselekvőképes emberként, saját bölcsességükkel, tudásukkal, reményeikkel és álmaikkal hozzájárulhassanak a társadalomhoz, amely oly gyakran marginalizálja és hátrányos megkülönböztetésnek teszi ki őket, annak ellenére, hogy semmit nem követtek el, amiért ezt érdemelnék.
(PL) Elnök asszony, szeretnék gratulálni azoknak, akik szóba hozták ezeket a különleges zavarokat.
Az, hogy a gyermekek 10%-a érintett, azt jelenti, hogy amint ők felnőnek, a lakosság 10%-ának jelent majd gondot a társadalom működésében való részvétel.
És felnőttként ez még nagyobb terheket ró rájuk.
Ma azonban azon gyermekek sorsával foglalkozunk, akik nem teljesen ismert okokból kifolyólag kívül rekednek a társadalmon.
Ahogy ezek a gyerekek felnőnek, az egyik nehézség szüli a következőt, és minden komplexus újabb komplexushoz vezet.
A "disz” típusú zavarokat különleges állapotként vagy károsodásként kell elismernünk.
A velük járó problémákat először is magának a gyermeknek kell elmagyaráznunk, majd a környezetében lévőknek, nevezetesen a szüleinek, a barátainak és az iskolatársainak.
Az érintett gyermekek különleges megközelítést, személyre szabott tanítási módszert igényelnek.
A szóban forgó állapotok azonosítása és pontos meghatározása különösen fontos, ha csak korlátozott mértékben nyílik lehetőség a kezelésükre.
a Bizottság tagja. - (SK) Elnök úr, szeretnék köszönetet mondani a sok érdekes felszólalásért.
Nem vagyok a téma szakértője, de az biztos, hogy több szakértelemre van szükségünk ezzel a témával kapcsolatban.
Személy szerint én is tudatában vagyok ennek a problémának, de speciális megközelítéséhez a különböző intézmények és döntéshozók sokkal alaposabb ismereteire is szükség lesz.
Máris számos szempont említésre került ezzel kapcsolatban, úgymint a szociálpolitika, az egyenlő esélyek, a diszkrimináció-mentesség, az egészségügy, az oktatás, a szakképzés és még néhány további, a kérdéshez kapcsolódó terület.
A kiindulópont mindenesetre a helyzet megváltoztatásához fűződő érdek és az arra irányuló vágy, mert a tudatlanság az intolerancia alapja.
S ez, ahogy minden más problémára, erre is érvényes.
Nyilvánvaló, hogy az egyik feladatunk az, hogy összehangoljuk a tagállamokban és az EU-ban e problémával kapcsolatosan kialakult nézeteket, vagyis az uniós tagállamok nézeteit, mert sehol semmilyen definíció nem létezik, bár néhány országban országos napot szentelnek ennek a problémának.
Úgy vélem, ez ügyben a Fogyatékosságügyi ENSZ-Egyezmény definíciója kiinduló alapot adhat a tagállamoknak, de ez végül is az ő dolguk.
Szeretném megismételni, amit már az elején is mondtam.
Vannak olyan jelentős programjaink, amelyek segíthetnek a lehetséges megoldások megtalálásában, mind szakmai, mind információs és technológiai vonatkozásban.
Az oktatási programra, az egész életen át tartó tanulás programjára, a kutatási, valamint a közegészségügyi programra gondolok.
Hadd köszönjem meg magam és az általam képviselt intézmény nevében a szerzők csoportjának és a többi közreműködőnek, hogy annak érdekében dolgoznak, hogy a "disz” problémákkal küzdők egyenlő bánásmódban részesüljenek, és hogy elismerést nyerjen az a tény, hogy gyakran észrevétlenek maradnak, és alulértékelik tehetségüket és képességeiket.
Felszólították a Bizottságot, hogy aktívabban járjon el ezzel a kérdéssel kapcsolatban; szeretném elmondani, hogy a Bizottság aktív, és hajlandó - a Parlamenttel és az Elnökséggel együttműködve - a jövőben még aktívabban eljárni, mint ahogy azt eddig tette.
Biztos úr, nagyon köszönjük a megerősítést.
A vitát lezárom.
Írásbeli nyilatkozatok (142. cikk)
írásban. - (IT) Szeretnék köszönetet mondani azoknak a kollégáimnak, akik felvetették ezt az igen fontos kérdést, valamint az Európai Bizottságnak, azon belül személyesen Figeľ biztos úrnak, akivel néhány korábbi alkalommal már volt szerencsém együttműködni, hogy készséggel fogadják a tisztelt Ház javaslatait.
Bár az egészségügyi szektor elsődlegesen a tagállamok hatáskörébe tartozik, nagyra értékelem a Bizottság erőfeszítéseit, hogy olyan stratégiák elfogadására ösztönözzék a tagállamokat, amelyek lehetővé teszik a fogyatékkal élők számára, hogy hozzáférjenek az ellátásokhoz, és mindenekelőtt, hogy normális életet éljenek, amennyire csak lehetséges.
A fogyatékossággal élőkkel kapcsolatos, a 2003-2010-ig tartó időszakra szóló cselekvési terv és a PROGRESS program már ebbe az irányba mutat.
Lényeges azonban az európai polgárok tájékoztatása is, hogy elősegítsük a probléma által érintett emberek, különösen a gyermekek társadalomba való integrációját.
"Disz”-krimináció ellenes integrációs és tájékoztató kampányokra van szükség az iskolákban, munkahelyeken, a sport és a mindennapi élet területein, csakúgy, ahogy szükséges az egészségügyi szolgáltatásokhoz való hozzáférés is, hogy a szóban forgó diszfunkciók miatt - amelyek néha kizárólag fizikai természetűek - ne kényszerüljenek az azokkal küzdők vagy azok családtagjai személyes vagy szakmai kompromisszumokra.
A következő ülés napirendje: lásd a jegyzőkönyvet
Az ülés berekesztése
(Az ülést 23 óra 55 perckor berekesztik.)
Az ülés megnyitása
(Az ülést 10.00-kor megnyitják)
Dokumentumok benyújtása: lásd a jegyzőkönyvet
A rák megfékezését célzó átfogó stratégia szükségességéről (írásbeli nyilatkozat): lásd a jegyzokönyvet
Kérelem a parlamenti mentelmi jog felfüggesztésére: lásd a jegyzokönyvet
Napirend: lásd a mellékletet
1. i2010: Digitális könyvtárak (szavazás)
Descamps-jelentés
2.
Hatékonyság és igazságosság az európai oktatási és képzési rendszerekben (szavazás)
Zatloukal-jelentés
3.
A Tanács halálbüntetési moratóriummal kapcsolatos határozatának végrehajtása (szavazás)
Állásfoglalási indítvány:
6.
A határokon átnyúló szolgáltatást nyújtók kötelezettségei (szavazás)
- Lethinen-jelentés
7.
A személyek közötti, faji vagy etnikai származásra való tekintet nélküli egyenlő bánásmód elvének alkalmazása (szavazás)
Buitenweg-jelentés
A bizottságok és a küldöttségek tagjai: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A Tanács közös álláspontjainak közlése: lásd a jegyzőkönyvet
Szavazathelyesbítések és szavazási szándékok: lásd a jegyzőkönyvet
Egyes okiratokra vonatkozó határozatok: lásd a jegyzőkönyvet
Nyilvántartásba vett írásbeli nyilatkozatok (az eljárási szabályzat 116. cikke): lásd a jegyzőkönyvet
A következő ülések időpontjai: lásd a jegyzőkönyvet
Az ülésszak folytatása
Az Európai Parlament 2007. szeptember 27-én megszakított ülésszakát ezennel megnyitom.
Megemlékezés
Hölgyeim és uraim! Szomorú kötelességemnek teszek eleget, amikor tájékoztatom Önöket egy jelenlegi és egy volt képviselőtársunk haláláról.
Képviselőtársunk, Fausto Correia tegnap reggel elhunyt.
1951. október 29-én, Coimbrában született, és csupán 55 éves volt.
Feleségét és három fiát hagyta hátra.
A szülővárosában, Coimbrában folytatott jogi tanulmányai után jelentős karriert futott be Portugáliában mint ügyvéd, újságíró és politikus.
Hosszú időn keresztül a portugál parlament képviselője, majd António Guterres miniszterelnöksége alatt államminiszter is volt.
2004 óta az Európai Parlament képviselője.
Fausto Correia a demokrácia megszilárdítása és a testvériség és jószomszédság alapvető értékei melletti lankadatlan, egész életét végigkísérő kiállása miatt nagy népszerűségnek és köztiszteletnek örvendő politikus volt Portugáliában.
Fausto Correia hiányozni fog családjának, barátainak és nekünk, képviselőtársainak is.
Az Európai Parlament képviselői és munkatársai a heti ülésszak ideje alatt, szerdán és csütörtökön, az ülésterem elején elhelyezett könyvbe írhatják be részvétnyilvánító üzeneteiket.
Mély szomorúsággal értesültünk volt képviselőtársunk, Christian de la Malène haláláról, aki két alkalommal is az Európai Parlament képviselője volt: 1959 és 1961, valamint 1962 és 1994 között.
Christian de la Malène, aki De Gaulle elnök minisztere és szenátora is volt, szeptember 26-án, 86 éves korában hunyt el.
Mint az Európai Progresszív Demokraták Csoportjának és az Európai Megújulás és Demokrata Szövetség Csoportjának volt elnöke, Christian de la Malène szívvel-lélekkel elkötelezett európai volt.
Hosszú életét egy erős és demokratikus Európának, és egy politikai közösségnek szentelte.
Christian de la Malène kolléga és barát volt, kinek emberségére és politikai elkötelezettségére mindig emlékezni fogunk.
Ezért hálánk jeléül szeretnénk most kegyelettel adózni emlékének.
Kérem, hogy egyperces csenddel emlékezzünk meg elhunyt kollégánkról.
(A Parlament feláll és egyperces csendet tart).
Az elnök nyilatkozatai
Hölgyeim és uraim, nagykövet hölgyek és urak!
Ma nem csupán a halálbüntetés elleni világnap van.
Az Európa Tanács 47 tagállamával, az Európai Parlament és az Európai Bizottság támogatásával, október 10-ét a halálbüntetés elleni európai nappá is nyilvánította.
Nagy öröm számunkra, hogy a bolgár ápolónők és az orvosok, akik nemrég menekültek meg a halálbüntetéstől Líbiában, velünk lehetnek ezen a napon.
(Hosszan tartó taps)
Szeretném megragadni az alkalmat, hogy az egész parlament nevében nagy örömmel üdvözöljem az ápolónőket, Nasya Nenovát, Kristiyana Valchevát, Snezhana Dimitrovát, Valya Chervenyashkát, Valya Siropulót, és az orvosokat, Ashraf Ahmed Gomma El Hagoust és Zdravko Gueorguievet.
1999 februárja óta nyolc évet kényszerültek előzetes letartóztatásban tölteni, miközben a bírósági tárgyalásra vártak Líbiában, ahol alaptalanul azzal vádolták őket, hogy több száz líbiai gyermeket HIV-vírussal megfertőztek.
Ellenezzük a halálbüntetést.
A múltban ezért többször is felszólítottuk a líbiai hatóságokat, hogy bocsássák szabadon a bolgár ápolónőket és a palesztin orvosokat.
A halálbüntetés az emberi jogok, vagyis először és legfőképp az élethez való jog súlyos megsértése.
Ezért az Európai Parlament nevében szeretném hangsúlyozni, hogy továbbra is rendíthetetlen elkötelezettséggel fogunk felszólalni a halálbüntetés ellen.
Kiemelt jelentőséget tulajdonítunk a kérdésnek a szomszédainkkal és partnereinkkel folytatott kapcsolatainkban világszerte.
Köszönetet mondunk azon országoknak, különösen Ruandának, ahol nemrég törölték el a halálbüntetést.
Ruanda példája mutatja, hogy még olyan államok is, ahol a polgárok a legsúlyosabb bűncselekményeket szenvedték el, kiiktathatják a halálbüntetést az igazságszolgáltatás eszközei közül.
A jövőre Pekingben megrendezendő olimpiai játékok szintén alkalmat nyújthatnak a halálbüntetés világszerte történő eltörlésének elősegítésére.
Lehetőséget teremt arra, hogy áttörje Kínában a halálbüntetés gyakorlását övező hallgatás falát.
Az Európai Unió a halálbüntetéssel kapcsolatban határozattervezetet nyújtott be az ENSZ-közgyűlésnek.
Ez a kezdeményezés, melyet az Európai Parlament számos alkalommal dicsérő szavakkal illetett, fontos lépés a halálbüntetés eltörlésének elősegítésére, és ezzel kapcsolatban arra kérjük a Tanács portugál elnökségét, hogy aktívan képviselje a kérdést az Egyesült Nemzeteknél New Yorkban.
Az Európai Parlament számos vitát rendezett a kérdésben, és csupán idén három határozatot fogadott el a halálbüntetéssel kapcsolatban.
Nincs még egy téma, amellyel kapcsolatban ilyen intenzív egyeztetések folytak volna az Európai Parlamentben.
Határozottan elutasítjuk a halálbüntetést, bármilyen formában és bármilyen okból is történik.
Az Európai Unió tagállamai, közös értékeink alapján, olyan közösséggé váltak, melyben nem létezik halálbüntetés.
Ezt a kötelezettségvállalást az EU Alapjogi Chartája is rögzíti.
Amint a Charta a Reformszerződés hatálya alatt jogilag kötelező érvényűvé válik, azt is kimondhatjuk majd, hogy a halálbüntetést az Európai Unió minden szintjén eltöröltük.
Nagy örömömre szolgál, és hálás vagyok érte, hogy az Európai Unió egy tagállama sem kérdőjelezte meg a halálbüntetés eltörlésének az EU Alapjogi Chartájában való rögzítését, és egy tagállam sem fontolgatta komolyan annak visszaállítását.
Az Európai Unió mint globális szereplő ezért rámutathat az emberi jogok kérdésében elért eme rendkívüli eredményre, és védelmezheti azt.
Arra kérem önöket, hogy egyperces csendben emlékezzünk meg az áldozatokról.
Ma, a halálbüntetés elleni európai és világnapon az Európai Parlament arra kéri azokat az államokat, melyekben továbbra is születnek halálos ítéletek, hogy kövessék példánkat és töröljék el a halálbüntetést.
Az Európai Unió kész ebben segítséget nyújtani.
(Taps)
(DE) Elnök úr! Bejelentést szeretnék tenni, és a támogatását kérem.
Mint tudják, képviselőcsoportunk úgy döntött, kibővített munkaértekezletet tart Moszkvában az Oroszország és az Európai Unió közötti kapcsolatot érintő különböző problémák megvitatására orosz résztvevők bevonásával - mind a kormány, mind pedig az ellenzék részéről.
Sajnálattal értesültünk róla, hogy az orosz kormány nem adta meg a vízumot kollégáink részére, és így a találkozó nem jöhetett létre.
Ez egy héttel azok után történt, hogy az Emberi Jogi Albizottság is egy hasonló jellegű megbeszélést akart tartani Moszkvában, és hasonlóképpen nem kapta meg a vízumokat, ezért az a találkozó sem jöhetett létre.
Elfogadhatatlannak tartjuk, hogy egy kormány, melyet egyes államfők makulátlanul demokratikusnak írnak le, ne engedélyezze egy makulátlanul demokratikus esemény megrendezését Moszkvában.
Arra kérjük a Parlamentet, hogy vizsgálja meg, és önt, elnök úr, hogy a helyi nagyköveteknek és az orosz kormánynak küldött írásos nyilatkozattal támogassa ezt az ügyet.
(Taps)
Nagyon köszönöm, Cohn-Bendit úr.
Meggyőződésből és kötelességemből fakadóan reagálni fogok kérésére.
Az előző ülés jegyzőkönyvének elfogadása: lásd a jegyzőkönyvet
A parlament tagjai: lásd a jegyzőkönyvet
Mandátumvizsgálat: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
"Dys”krimináció és a dys-problémákkal küzdő gyermekek társadalmi kirekesztése (írásbeli nyilatkozat): lásd a jegyzőkönyvet
Napirend: lásd a jegyzőkönyvet
Dokumentumok benyújtása: lásd a jegyzőkönyvet
Írásbeli nyilatkozatok (benyújtás): lásd a jegyzőkönyvet
Írásbeli nyilatkozatok (az eljárási szabályzat 116. cikke): lásd a jegyzőkönyvet
A megállapodások szövegeinek a Tanács általi előterjesztése: lásd a jegyzőkönyvet
Előirányzatok átcsoportosítása: lásd a jegyzőkönyvet
A Parlament álláspontjaival és állásfoglalásaival kapcsolatos további intézkedések: lásd a jegyzőkönyvet
Az állam és a kormányfők informális ülésének előkészítése (Lisszabon, 2007. október 18-19.)
A következő napirendi pont a Tanács és a Bizottság nyilatkozata a 2007. október 18-19-i lisszaboni informális állam-, illetve kormányfői csúcstalálkozóval kapcsolatban.
a Tanács hivatalvezetője. - (PT) Elnök úr, hölgyeim és uraim! Elnök úr, mielőtt rátérnék a konkrét napirendi pontra, ami miatt ma itt vagyok, hadd köszönjem meg a portugál kormány és a Tanács portugál elnöksége nevében is azt a meleg, baráti - és véleményem szerint oly jól megérdemelt -megemlékezést, mellyel váratlanul elhunyt honfitársam és e Parlament képviselője, Dr. Fausto Correia emlékének adózott.
Portugáliát megrázta a hír, hiszen egy valóban jó embert veszítettünk el, aki mindannyiunk számára példát mutatott az emberi méltóság és az általunk nagyra becsült értékek: a jogállam és az emberi jogok érvényesítéséért folytatott küzdelemben.
Hiánya valóban súlyos veszteség, és meg kell próbálnunk, amennyiben tudjuk, követni a példáját, és őszintén hálás vagyok a Parlament megemlékezéséért, mely természetesen a portugál kormány kegyeletnyilvánítását is visszhangozza.
(Taps)
a Bizottság alelnöke. - Elnök úr! Tavaly már beszéltem arról a Parlament előtt, hogy a Bizottság szerint mi a mostani Európai Unió fejlődésének motorja, és felvázoltuk az úgynevezett ikerpályás megközelítést: egy aktív szakpolitikai program és a Szerződés reformjának ambiciózus megközelítése egymást támogató célkitűzések.
Széleskörű megegyezés jellemezte a vitát, és úgy gondolom, ennek három oka van.
Először is, az Európai Unió bizonyos fokú érettségét tükrözi, hiszen Európa ma az emberek életének számos területére hatást gyakorol, ami bizonyos elvárásokat eredményezett.
Nagy hiba lenne visszatérni a legkisebb közös nevező szintjére redukált Európához.
Másodszor úgy gondolom, hogy az Európáról szóló kommunikációban - a polgárok felé és a polgárok bevonásával - új megközelítésre volt szükség, melyben jobban tudatosítjuk, Európa hogyan viszonyul szociális szükségeikhez, gazdasági törekvéseikhez és alapvető értékeikhez.
Végül ez az új megközelítés nem csupán politikai ösztönre épül: alapját az a Bizottság által a demokráciáért, a párbeszédért és a diskurzusért indított D-terv adja, melyben a Parlament jó néhány képviselője is aktív szerepet vállalt.
A jövő heti informális Európai Tanács az ikerpályás megközelítés alkalmazása lesz.
Egyrészt az állam- és kormányfők kormányközi konferencián találkoznak és megállapodnak az új Reformszerződésről.
Másrészt pedig az elnökség megerősítette szándékát, hogy tovább folytassa a vitát abban a kérdésben, milyen választ adjon Európa a globalizáció kihívásaira.
Nos, a Reformszerződéssel kezdve: a szöveg most már előttünk van és ez hatalmas eredmény.
Hadd fejezzem ki elismerésemet a portugál elnökség munkájáért, ahogy ezt a német elnökség felé is megtettük; azért, amilyen nyugodt és határozott módon előmozdították a folyamatot, valamint az ügy iránt mutatott rendületlen elkötelezettségükért.
Az elnökségből kollégámhoz hasonlóan én is szeretném megköszönni a Parlamentnek az utolsó fázisban mutatott konstruktivitását.
Jól együtt tudtunk működni, és Brok úrnak, Barón Crespo úrnak, valamint Duff úrnak köszönhetően jobb Szerződésünk van, ami a jogokkal és a polgársággal kapcsolatos rendelkezéseket illeti.
Egy formális nyilatkozaton keresztül az Alapjogi Charta is teljes jogi státuszt fog kapni.
Emlékezzünk, hányan mondták, hogy egy 27 tagállamból álló EU soha nem lenne képes még egy szerződésszövegben megegyezni.
Csupán egy lépésre vagyunk attól, hogy ez ismét tévedésnek bizonyuljon.
A megegyezésre való törekvés mindannyiunk részéről arra mutat, hogy Európának vannak elképzelései a jövőről.
Ha a jövő héten sikerül megegyeznünk, akkor teljesíteni tudtuk a mandátumot.
Most már csak az utolsó akadályokat kell legyőzni.
Biztos vagyok benne, hogy az állam- és kormányfők tisztában vannak azzal, hogy a vádaskodás és vitatkozás légköre Lisszabonban egyáltalán nem segítené elő a ratifikáció folyamatát.
Természetesen szerettük volna elkerülni az opt-out lehetőségét, de ha ez az ára egy ambiciózus Reformszerződés megvalósulásának, el kell fogadnunk.
Elvégre ilyen a kompromisszumon és tárgyaláson alapuló megegyezés.
Továbbá szeretném megköszönni a Parlament gyors és hatékony válaszát az Európai Tanács azon felkérésére, hogy tegyen javaslatokat a Parlament jövőbeni összetételére.
Ez mindannyiuk számára nehéz és kényes kérdés, hiszen a tagállamokról van szó, ezért fontos, hogy mind a Parlament, mind pedig a Tanács megegyezésre jusson.
Még egy utolsó megjegyzés a Szerződéssel kapcsolatban: az Európai Tanács politikai megállapodása fontos lépés, de mint mindannyian tudjuk, ezzel nincs vége a történetnek.
Remélem, képesek leszünk együttműködni a ratifikációs folyamatban, és kihasználjuk a lehetőséget arra, hogy kommunikáljunk, informáljuk a polgárokat, és meghallgassuk a véleményüket az Európai Unióval kapcsolatban.
Ahol csak lehet, koordinálnunk kell ezt a feladatot, amint azt a Bizottság múlt héten benyújtott "Partnerség az Európáról szóló kommunikációért” című új közleményében javasolja.
Olyan szerződésre van szükségünk, amely a lehető legjobban hozzáférhető és érthető, valamint egy egységes szerkezetbe foglalt szövegre, melyet a kormányközi konferencia után amilyen gyorsan csak lehet, elérhetővé kell tenni.
A megfelelő hangulat előkészítése érdekében fontos, hogy a 2009-es európai parlamenti választásokhoz vezető ratifikációs folyamat közben a politikai programunk eljusson az európaiakhoz. A következő héten - az elnökség jóvoltából - az Európa és a globalizáció témájában rendezünk vitát.
Nagyon időszerű téma, hiszen évről évre egyre világosabbá válik, hogy az európaiak mostani generációja számára a globalizáció az egyik központi kérdés.
Valamilyen módon minden egyes polgár érintett: a megvásárolt árukon és szolgáltatásokon, a tévén, a felhasznált energián és a munkáján keresztül.
Az Európai Unió sikeresen kifejlesztett egy olyan politikát, mely figyelembe veszi a gazdasági siker és a szociális biztonság közötti alapvető összefüggést.
A globalizáció azonban nem statikus, ahogy azt a nyáron, a pénzügyi piacokon tapasztalt erőteljes ingadozás is nagyon világosan mutatja.
Folyamatosan alkalmazkodnunk kell a változó körülményekhez.
Ahogy Lobo Antunes úr is említette, múlt héten a Bizottság elfogadta az indítványt arra a vitára vonatkozóan, amely elő fogja készíti a növekedésre és munkahelyekre vonatkozó lisszaboni stratégia felülvizsgálatával kapcsolatos javaslatokat.
A tanulmány amellett érvel, hogy Európának rendesen fel kell készülnie a globalizációra ahhoz, hogy sikeresen megbirkózzon a gazdaságra, az intézményekre és a polgárokra nehezedő nyomással, és hogy ki tudja használni a lehetőséget a jólét növelésére, a szegénység enyhítésére, a termékeink számára új piacok megnyitására, szorosabb együttműködésre és az értékeink terjesztésére.
Azt is nagyon világossá teszi a tanulmány, hogy a globalizáció nem valamiféle ellenállhatatlan, rajtunk kívül álló természeti erő, melyet az EU passzív szemlélőként tapasztal.
Alakíthatjuk a globalizációt, mégpedig valamennyire a saját képünkre is.
Ahhoz, hogy Európa sikeresen helytálljon a globalizáció korában, fontos, hogy elég magabiztosak legyünk az értékeinket, jövőképünket és a rendelkezésünkre álló eszközöket illetően.
A protekcionizmust is elutasítja a tanulmány.
Igent mondunk a polgáraink védelmére, viszont nemet mondunk a protekcionizmusra, mely csak szegényebbé teheti őket.
Ez partnereinknek is figyelmeztetésül szolgálhat: megalkuvás nélkül fogjuk védeni Európa érdekeit.
Ez azt jelenti, hogy egyenlő feltételeket szeretnénk és hogy a nyitottságnak kétoldalúnak kell lennie, továbbá világossá tesszük, hogy nem vagyunk hajlandóak felhígítani az egészséggel, biztonsággal, környezettel és fogyasztóvédelemmel kapcsolatos magas elvárásainkat.
A tanulmány hasonlóképpen megalkuvás nélküli, amikor az értékeinkről van szó.
Van lehetőségünk a jólét növelésére a globalizáció korában, de ezt a magunk módján akarjuk elérni.
A növekedésünknek fenntarthatónak kell lennie.
Ambiciózus célokat tűztünk ki az üvegházhatást okozó gázok kibocsátásának csökkentésében és a megújuló energiaforrások használatában, és ezeket teljesíteni fogjuk.
A találkozó fontos lehetőséget kínál Európa vezető szerepének visszaállítására Bali előtt.
Szociális modelljeink segítségünkre lesznek a globalizáció előnyeinek terjesztésére társadalmunkban.
Ebben rejlik egyik legnagyobb erősségünk.
Segíteni fognak abban, hogy polgáraink alkalmazkodjanak, és sikeresen megbirkózzanak a gyors változással.
A közvetlenül az Európai Tanács előtt megrendezendő háromoldalú szociális csúcstalálkozó kiváló alkalmat nyújt a terep előkészítésére.
Egyértelmű, hogy ma az Európai Unió kínálja azt az utat az európaiaknak, amely lehetővé teszi, hogy a legtöbbet nyerjük a globalizáción keresztül, hiszen egy kontinentális keretet nyújt, amellyel az önálló államok nem veszik fel a versenyt.
A növekedésre és foglalkoztatásra vonatkozó lisszaboni stratégia kész modellt nyújt ezen európai érdek képviseletére.
A gazdasági elemzések azt mutatják, hogy a lisszaboni stratégia elkezdte beváltani a hozzá fűzött reményeket.
A tanulmány számos más szakpolitikai területre is rámutat, melyek nagyobb figyelmet érdemelnek a 2010-ig tartó következő hároméves ciklusban: az oktatás és a rugalmas biztonság kérdése, beleértve az aktív befogadási politikák és a megfelelő szociális védelem fokozott figyelembevételét; a gondolatok és a kutatók "ötödik szabadságának” kérdése; az ökoinnováció kérdése; valamint az európai kisvállalkozói törvény kérdése, amely az EU-n belüli kisvállalkozások millióit segítené a növekedésben és munkahelyteremtésben.
Ezek egyike sem könnyű, de megvalósítható.
Tudom, hogy a Parlament szorosan figyelemmel fogja kísérni a lisszaboni stratégia folyamatát EU-s és nemzeti szinten is.
Az Önök véleménye az itt felvázolt kérdésekkel kapcsolatban meghatározó lesz a decemberben elfogadandó csomag kialakításában.
Az informális Európai Tanács fontos találkozó egy meghatározó időszakban.
Használjuk ki az alkalmat arra, hogy megmutassuk Európának: az Európai Unió előre néz, politikáját a jövő kihívásaihoz igazítja, és a megfelelő eszközökkel vértezi fel magát.
(Taps)
előadó. - (DE) Elnök úr, soros elnök úr, alelnök asszony, képviselőtársaim! A Tanács két egymást követő soros elnökségének együttműködése példaértékű: a német elnökség előkészített egy mandátumot, mely a portugál elnökség által véghezvitt megvalósítás során rendkívül stabilnak, átfogónak és radikálisnak bizonyult.
Az, hogy a jogi szakértők ténykedése után egyértelműek és jól körülhatárolhatóak a kérdések, és hogy a jövő hétfői külügyminiszteri találkozón talán további sikeres folytatásra számíthatunk, azt mutatja, hogy jó esély van arra, hogy a Reformszerződés létrejön jövő csütörtökön.
A három uniós intézmény úgy döntött, hogy támogatja ezt a mandátumot.
Ne mintha álmaink valóra váltását eredményezné, hanem mert a jelenlegi helyzetben ez a legjobb, amit elérhetünk a demokrácia és a cselekvőképesség növelése szempontjából.
Annak érdekében, hogy a kibővített Unió cselekvőképes maradjon, alkalmazkodva a mai világ kihívásaihoz az energiabiztonságtól kezdve a terrorizmuson, az átfogó kül- és biztonságpolitikán, a globalizáción és a szervezett bűnözésen keresztül a klímaváltozás és sok egyéb kérdésig bezárólag.
A siker annak köszönhető, hogy a Tanács döntéshozó lehetőségei szélesedtek, az energiaszektor és a jogi és nemzetpolitika kérdéseiben új kompetenciákkal rendelkezik - melyekről kollégám majd részletesebben beszámol -, illetve, hogy a harmadik pillér megszűnik.
Ezekben a kérdésekben az Európai Parlament - ez a második nyereség - részt fog venni a döntéshozásban, hogy a jövőben aztán, az új Szerződés értelmében, az Európai Parlament a jogalkotási kérdések 95%-ban egyenlő döntéshozatali felhatalmazással rendelkezzen még a mezőgazdasági politika és a költségvetés egészének kérdésében is.
Gyakran elfeledkezünk róla, hogy ezek is mind benne vannak a csomagban.
Ez azt jelenti, hogy az Európai Unióban mai napig fennálló demokratikus deficit lényegében megszűnne.
Ez alapvető fejlődést jelentene.
Azok az országok, melyeknek ez problémát jelentett, a mandátum és az egyeztetések keretein belül lehetőséget kaptak az egyenlőtlenségek kiküszöbölésére azáltal, hogy meghatározott időre szóló mentességet kapnak, melynek eredményeképpen a növekedés nem korlátozódik, de az esetjogból és egyebekből származó lehetőségeik megmaradnak.
A határvonalak így biztosítottak, ami a népszavazás nélküli ratifikációs folyamatot is elősegítené, amennyiben jól értettem az egyeztetések során elhangzott vállalásokat és kijelentéseket.
Amint az EU Alapjogi Chartája jogi erőre emelkedik, az Unió értékek közösségévé válik, még akkor is, ha egyes tagállamok a kimaradás mellett döntenek, amit bárki megtehet.
Ez azonban nem vonatkozik az európai döntésekre, mivel az európai jogalkotás kollektív döntés eredménye.
Ami ezen felül marad, az az alkalmazás kérdése az egyes tagállamokban a bíróság és az állampolgárok jogainak vonatkozásában. Ezen a területen is törekednünk kell új dimenziók megnyitására az EU Alapjogi Chartáján és az új jogi személy létrehozásán keresztül.
Az Európai Uniónak azonban még néhány kérdést meg kell fontolnia.
Az első kérdés a mandátum 24. cikke, az adatvédelem kérdése a külső kapcsolatokban, melyet véleményem szerint át kell szövegezni, vagy kiegészíteni azzal a kikötéssel, hogy az adatvédelem általános kérdéseit - mint például az utasok nevének rögzítését - nem érinti.
Szükség van a kérdés további tisztázására.
Adatvédelem: a polgárok adatait ne lehessen jogi felülvizsgálat és a Parlament bevonása nélkül továbbítani.
Véleményem szerint ez elengedhetetlen.
(Taps)
A második kérdés az átmeneti intézkedéseket érinti.
A Tanács és a Bizottság támogatását is kérem, és ez a Bizottság érdekeivel is összhangban áll.
Amikor 2009. január 1-jén hatályba lép a Szerződés, nem történhet meg, hogy a külügyminisztert, akit már nem hívhatunk így, tehát a főképviselőt, a Tanács nevezze ki.
Szeretnénk, hogyha mindez egy csomagban, 2009-ben elrendeződne, figyelembe véve az Európai Parlament jogait.
A főképviselő egyben a Bizottság alelnöke, és ezért rá is kell, hogy vonatkozzanak az itteni szabályok.
A Bizottság érdeke is ez, hiszen a leendő bizottsági elnöknek kell, hogy beleszólása legyen a főképviselő megválasztásába, mivel a főképviselő egyben az alelnök is.
Ezért a főképviselő addig nem léphet hivatalba, amíg az Európai Parlament meg nem választotta a bizottsági elnököt.
Be kell tartanunk ezt a sorrendet, ha nem akarjuk a demokratikus jogokat aláásni és hatalmi egyenlőtlenségeket előidézni.
Még néhány simítást el kell végeznünk az elkövetkező napokban.
(Taps)
Nagyon köszönjük, Elmar Brok.
Valóban meglepett volna, ha kilenc percet vesz igénybe.
A következő felszólaló a kormányközi konferencia képviselője, Enrique Barón Crespo.
előadó. - (ES) Elnök úr, soros elnök úr, bizottsági alelnök úr, hölgyeim és uraim! Az Európai Parlament képviselői különböző nyelveket beszélnek, és különböző képviselőcsoportokhoz tartoznak, mégis egységesen arra törekszünk, hogy az Európai Uniót a lisszaboni szerződés megvalósítása felé vigyük, amely szerződés magában foglalja a jogalkotási együttdöntési eljárást, az Unió egységes jogi személyiségét, a bel- és igazságügyi politika, valamint a külpolitika közösségi szintre emelését és a nemzeti parlamenti képviseletet.
Nagyobb demokráciát és nagyobb hatékonyságot szeretnénk.
Sajnálattal vesszük tudomásul, hogy nincs nagyobb átláthatóság, de ez a kormányközi konferencia módszereinek része.
Meg kell, hogy mondjam, hogy a jogászok - különösen a Parlament jogászai - segítettek abban, hogy az említett gyakorlat eredményeképpen létrejövő hieroglifákat értelmezni tudjuk.
A Tanács soros elnökét arra szeretném kérni, hogy erősítse meg a Parlamentnek azt, ami meglátásom szerint egyértelmű kötelezettségünk.
A polgárok, akiket meglehetősen indokolatlan módon átsoroltak az Európai Unió működéséről szóló szerződéshez, visszakerültek az Európai Unióról szóló szerződéshez, azzal a megfogalmazással, hogy azóta már létrejött a Maastrichti Szerződés.
Ezt a polgárok képviselőiként kulcsfontosságúnak tartjuk.
El kell ismernem, hogy bár egy szokatlanul nyílt politikai gesztussal maga a Tanács soros elnöke mondta nekünk, hogy ez lehetetlen, mégis sikerült elérni: ez az első fontos vívmány.
A második az Alapjogi Charta, amely az európai polgárok identitásának szimbóluma.
Ez már nem a 11-es számú nyilatkozat, és nem is egy jegyzőkönyv, hanem "a Charta”, amelyről jövő hónapban szavazunk formálisan a három közösségi intézmény elnökével, mielőtt megkezdődne a ratifikációs folyamat.
A Charta jogi erőre emelkedik, és ezt azért hangsúlyozom, mert úgy gondolom, fontos, hogy ezt most rögzítsük, hiszen ezek az Európai Parlament számára alapvető, elengedhetetlen feltételek ahhoz, hogy támogassa ezt a Szerződést.
Más területek is vannak, ahol fejlődésre lenne szükség.
Elmar Brok képviselőtársam említette az adatvédelem kérdését. Ha van olyan téma, ami valóban kényes, akkor ez az.
Vannak más kérdések is, amelyek fontosak a számunkra.
Ezek egyike a szociális partnerekkel folytatott párbeszéd, melyet indokolatlanul átsoroltak az Európai Unió működéséről szóló szerződéshez, és amely szintén fontos téma, melyet támogatásunkkal segítünk, hiszen a bizalmi problémák megoldását kínálhatja egy olyan nyilatkozat, mint a már meglévő Ioannina-kompromisszum. Annál azonban nem kellene tovább menni.
Nem gondoljuk, hogy értelme lenne a többségi és a minősített többségi elv alapján működő Unió szerződésébe az egyhangú döntést bevezetni, ami teljesen lerombolná a folyamatot.
Viana do Castelóban már említettem - ahogy az elnök úr emlékezhet rá -, hogy csak akkor van értelme az atombombának, ha nem használjuk.
Amint használjuk, mindent lerombol.
Úgy gondolom, hogy ez fontos figyelmeztetés.
Elnök úr, ez egy olyan kérdés, ami fontos a Parlamentnek, és úgy gondolom, hogy a Parlament, valamint a tagállamok többsége nevében beszélek, de minden bizonnyal azok nevében is, akik ratifikálták az alkotmányszerződést, amelyet az egyhangú döntés érdekében feláldoztunk. Ez alkalommal nagyon fontos, hogy mindannyian egymás iránti lojalitást és szolidaritást mutatva munkálkodjunk azon, hogy a ratifikálás megtörténjen.
Amennyiben ezt nem sikerül elérnünk, nagyon nehéz helyzetbe kerülünk.
Úgy gondolom fontos, hogy mindannyian hűek maradjunk a vállalt kötelezettségeink iránt.
Köszönöm, elnök úr.
előadó. - Elnök úr! Egyetértek kollégáim azon álláspontjával, hogy a politikai megegyezés valószínűsíthető a lisszaboni kormányközi konferencián.
Ami azonban továbbra is nyugtalanít bennünket, természetesen, az a megegyezés minőségének a kérdése.
Aggodalmamnak kell, hogy hangot adjak a kormányközi konferencia jelenlegi állapotát látva, amikor is kezd kialakulni egy önkiszolgáló Európa, melyet legfőképp a briteknek az igazságügy, belpolitika és alapjogok területén bejelentett kimaradási szándéka indukál.
Bizonyára a brit belpolitikai vitában is megjelenik a kérdés, hogy vajon a brit polgárok miért vannak kizárva az integráció nyújtotta kedvezményekből mindezeken a fontos területeken, azonban a briteknek a kormányközi konferencián is teljesebb indoklást kell majd adniuk.
Pontosan mi az, amit a kimaradásokkal szeretnének elérni?
Valóban elégedettek lehetünk, és bízhatunk benne, hogy az a la carte megközelítés kezelésére a megállapodások során létrejött intézkedések a gyakorlatban működnek majd, és biztosítják a megfelelő közösségi szintű együttműködést a szabadság, biztonság és igazságszolgáltatás területén, illetve a véghezvitelhez szükséges forrásokat és eszközöket?
Az Egyesült Királyság és Lengyelország kimaradási szándéka a Chartából minden bizonnyal magában rejti azt a veszélyt, hogy a döntés másokra nézve kötelező érvényét megkérdőjelezi.
Remélem, hogy a kormányközi konferencián megfelelő gondossággal megvizsgálják a kérdést.
Nem gyakorolna nyomást az elnökség a britekre, hogy támogassák a Parlament javaslatát a Chartáról szóló módfelett szerencsétlen jegyzőkönyvük kimaradási záradékára vonatkozóan?
Ugyanez vonatkozik a Ioanninára is: az elnökségnek és a Bizottságnak ma délután biztosítania kell bennünket arról, hogy nem engednek azoknak az értelmetlen követeléseknek, hogy emeljék a Ioannina záradékot a másodlagosról az elsődleges jog szintjére.
A Ioannina a luxembourgi kompromisszum történeti utóda; a luxembourgi kompromisszum informális megállapodás volt és így is kell, hogy maradjon, amikor a Szerződéssel együtt a Tanács döntéseként beemelik.
a PPE-DE képviselőcsoport nevében. - (FR) Elnök úr, soros elnök úr, bizottsági alelnök úr, hölgyeim és uraim! A PPE-DE képviselőcsoport nevében szeretném megköszönni Wallström és Lobo Antunes urak felszólalását.
A 27 tagú Európai Unió jövőbeni kormányzásáról szóló elmélkedés és vita időszaka a végéhez közeledik.
Vajon jutottunk valamire?
Készen állunk arra, hogy a viták után a cselekvések mezejére lépjünk?
Júniusban Merkel asszony bátorsággal, felelősséggel és politikai akarattal állt ki.
A megosztó kérdések elkerülésével sikerült csökkenteni a különbségeket.
Végre megnyílt a lehetőség arra, hogy az Európai Unió felvértezze magát a hatékonyabb működéshez szükséges eszközökkel.
Három hónap telt el azóta, és a portugál elnökségnek sikerült továbbvinnie a folyamatot.
Amennyiben a júniusban megállapított ütemtervet végig, a lisszaboni Európai Tanács megrendezéséig tartani tudjuk, a portugál elnökség biztosítani tudja a Szerződések reformjáról szóló megállapodás létrehozását.
Elismerésemet szeretném kifejezni a portugál elnökségnek azért az elszántságért, amit a kormányközi konferenciával kapcsolatos munkák alatt tanúsított.
Mivel az Európai Parlament, valamint Brok, Barón Crespo és Duff képviselőtársaim szerint is, akiknek hálás köszönetem szeretném kifejezni, a kormányközi konferencia a várakozásoknak megfelelően alakul, és az állam- és kormányfők által megszabott napirendet is összességében véve tiszteletben tartják.
Hölgyeim és uraim! Bár készek vagyunk megelégedni egy kiegyensúlyozott kompromisszummal, ne feledjük el, hogy ez hiba.
Én személy szerint úgy vélem, érdemes megvilágítanom, miért támogatjuk a szerződéstervezetet.
Először is úgy gondolom, hogy csak egy egységes, erős és hatékony Európa képes egy gyorsan változó, egyre összetettebbé és kiszámíthatatlanabbá váló világ eseményeit befolyásolni.
Azért is támogatjuk a szerződéstervezetet, mert úgy gondoljuk, hogy egy 27 tagból álló, hatékonyságra törekvő Európai Uniót nem építhetünk a Nizzai Szerződés szabályaira.
Továbbá az európai polgárok aggályaival szembesülve nagyobb demokráciát és átláthatóságot szorgalmaztunk.
Támogatjuk a hatáskörök világos szétválasztását, támogatjuk a polgártársaink nagyobb mértékű részvételét az EU felépítésének a folyamatában, és támogatjuk a nemzeti parlamentek aktív szerepét és nagyobb bevonását.
A Szerződés reformja megfelelő válasz a polgárok elvárásaira.
A felülvizsgált szerződés nem cél, csupán eszköz.
Hogy milyen formában születik meg és milyen elnevezést kap, lényegtelen.
Ami számít, az a tartalom, és a fejlődés, amit magában foglal az európai polgárok számára.
Mi, a PPE-DE képviselőcsoport tagjai nem akarunk európai szuperhatalmat, csupán hatékonyságot, demokráciát, átláthatóságot és a szubszidiaritás elvének tiszteletben tartását.
Döntéshozásra képes európai intézményeket akarunk, és addig, amíg gyakran előfordul, hogy egyes nemzetek élnek a kimaradási lehetőséggel, rajtunk múlik, hogy korlátozzuk azok negatív hatását és megakadályozzuk, hogy megbénítsák Európát.
Ki kell küszöbölni minden olyan kísérlet, amely megpróbálja leblokkolni az EU döntéshozó folyamatát.
A polgárok elvárják Európától, hogy olyan kérdésekben cselekedjen, melyekben változást tud eredményezni: az éghajlatváltozás, az energia, a bevándorlás, az innováció és a terrorizmus kérdésében.
Reményem és vágyam szerint ez a Szerződés lehetővé fogja ezt tenni, amit mi támogatni fogunk.
a PSE képviselőcsoport nevében. - (DE) Elnök úr, hölgyeim és uraim! Hadd fejezzem ki köszönetemet a kormányközi konferencián részt vevő parlamenti képviselőknek.
Enrique Barón Crespo, Elmar Brok és Andrew Duff képviselőtársaink kiválóan képviselték az Európai Parlament érdekeit.
Ezért a képviselőcsoport nevében fogadják őszinte gratulációmat.
(Taps)
Képviselőtársunk, Daul úr helyesen állapította meg, hogy a portugál elnökség kézben tartja és a befejezéshez közelíti a szükséges munkálatokat, melyek a sikertelennek bizonyult európai alkotmányt követték, nevezetesen az átdolgozott és felülvizsgált Szerződés benyújtását, a szükséges reform legfontosabb elemeinek egyeztetését az EU 27 tagállama között, egy egységes Európa jogi és politikai szerkezetének megőrzését a most végéhez közeledő kormányközi konferencián, a lisszaboni csúcs előtti utolsó simítások elvégzését, és aztán a legfontosabb fázis előkészítését, a felülvizsgált szerződés ratifikálását a 27 tagállamban, az egyes országok sajátos jogi és alkotmányos feltételeinek megfelelően.
Ezért hangsúlyozni szeretném, hogy van okunk az optimizmusra Lisszabonnal kapcsolatban.
Ha összehasonlítjuk, hogy itt Brüsszelben a német elnökség alatt milyen mandátumban állapodtunk meg a kormányközi konferenciára vonatkozóan, és mi az, ami létrejött a kormányközi konferencián, akkor a képviselőink beszámolója szerint megállapíthatjuk, hogy - kevés kivételtől eltekintve - a kettő szinte teljesen fedi egymást.
Szociáldemokrata képviselőcsoportként erre azt mondjuk, hogy ennek így is kell lennie.
Szocialistaként nem tudunk és nem is fogunk elfogadni olyan kiegészítéseket, melyek a brüsszeli mandátum megfogalmazása előtt születtek - ezt világosan szeretnénk leszögezni.
Feltételezzük azonban, hogy már az asztalon van egy olyan tervezet, amely megfelel annak, amiben júniusban itt megállapodtunk, és amiért mindannyian elismerésünket fejeztük ki Merkel asszony felé.
Onnantól, hogy a tervezetet lisszaboni útjára indítjuk, érdekessé válik a történet.
A kérdés az lesz, vajon ratifikálja-e a 27 tagállam ezt a Szerződést, és ez ennek a Parlamentnek a képviselőin fog múlni, ami bizony kemény küzdelem lesz.
Azért kell majd minden egyes tagállamban küzdenünk, hogy Európa egységesítésének a folyamata elfogadásra találjon.
Megkockáztatnám azt az állítást, hogy ha az átdolgozott Szerződés is kudarcot vall - az alkotmányhoz hasonlóan -, az az Európai Unió mai formájának megszűnését jelentené.
Aki tehát nem akar a közöttünk lévő euroszkeptikus képviselők nyomába lépni, hanem Európa megszilárdításának útját akarja követni, a Szerződésért kell, hogy küzdjön.
Remélem, Daul úr, hogy az ön képviselőcsoportjának tagjai is így tesznek majd.
Halvány kétségeim vannak efelől.
Azonban arról is beszélnünk kell itt, a Parlamentben, hogy mi van, ha a projekt kudarcot vall.
Mi történik, ha a továbbiakban az Európai Unió nem jár sikerrel az átdolgozott Szerződés megszilárdításában?
Mi vár akkor az Európai Unióra?
Az európaiak úgy gondolják, egy 500 millió lakossal és 27 tagállammal rendelkező hatalmas, egységes belső piaccal rendelkező kontinens vagyunk.
A világ lakosságának 8%-át tesszük ki.
India 1,1 milliárd, Kína pedig 1, 3 milliárd lakossal rendelkezik, együttesen a világ össznépességének 1/3-át teszik ki.
Ha hosszú távon versenyképesek szeretnénk maradni, ha szeretnénk megőrizni társadalmi vívmányainkat Európában, ha szeretnénk megszilárdítani a gazdasági alapokat, ami a társadalmi igazságosság előfeltétele, akkor képesnek kell lennünk arra, hogy biztosítsuk a harmonikus együttélést a világban.
Azonban csak akkor őrizhetjük meg saját értékeinket a világban, ha ez az Unió egységes - gazdasági, társadalmi és politikai értelemben.
Ennek megvalósulásához szükség van a Reformszerződésre.
Amennyiben az EU alkotórészeire esik szét, ha követjük a nacionalistákat, akik azt mondják az embereknek, hogy önállóan többre vagyunk képesek, mint a 27 tagállam együtt, akkor rossz idők várnak a kontinensre.
Ezért remélem, hogy a lisszaboni megállapodások túlélik a ratifikáció folyamatát, amiért küzdenünk kell.
Mindenkinek, aki békét akar Európában, mindenkinek, aki szeretné, hogy Európa a béke előmozdítója legyen a világban, és mindenkinek, aki gazdasági növekedést és több munkahelyet akar, valamint a javak igazságosabb elosztására törekszik az Unióban, támogatnia, védenie és alkalmaznia kell a Reformszerződést.
Aki ezt nem akarja, és a nacionalizmus feltámasztására törekszik, annak azt kell mondanunk, amit François Mitterrand mondott itt a Parlamentben: a nacionalizmus az európai egység ellentéte, és a nacionalizmus hosszú távon mindig háborúhoz vezet.
Európa azonban olyan eszme, mely a kontinensen pusztított háború okozta sebekből fakadt, ezért a megújított Szerződésen alapuló európai egység a kontinens összes demokrata és haladó hatalmának célkitűzése.
Így hát sok szerencsét kívánok a kormányközi konferenciához és a csúcshoz!
És még ennél is több szerencsét kívánok a 27 tagállamban történő ratifikációhoz.
(Taps)
az ALDE képviselőcsoport nevében. - Elnök úr! Sócrates miniszterelnök úgy érezheti magát, mint az angliai V. Henrik az agincourt-i csata előtt: idegen kormányok készülnek a harcra, hogy meggyengítsék, vagy talán meg is vétózzák a Szerződés reformját.
Soros elnök úr, az önök miniszterelnökének ragaszkodnia kell Európa alapköveteléseihez, és jövő héten meg kell születnie a Szerződésnek, amely egy erős, válaszképes és hatékony Unió alapjait teremtheti meg.
Így hát "A résre újra, még egyszer, barátim”, hiszen ez lesz az alkotmányos háború utolsó csatája.
A Parlament szolgáltatja a gyalogságot.
Tudjuk, hogy a Szerződés reformjáról való megállapodás kudarca shakespeare-i méretű tragédiához vezetne.
Miért?
Mert a jelenlegi status quo nem működik és soha nem is fog működni.
A Tanács egyhangú döntése a gyakorlatban azt jelenti, hogy a fontos jogalkotási kérdéseket vagy elnapolják, vagy redukálják a legkisebb közös nevező szintjére.
Ebben az egyre gyilkosabb, globalizálódó világban, ahol az olyan kihívások, mint a klímaváltozás, a migráció, vagy a terrorizmus kérdése radikális válaszlépéseket követelnek, a legkisebb közös nevező egyszerűen nem elég.
Lehet, hogy nem ugyanaz, mint az alkotmány, de a bonyolult jogi nyelvezet ellenére a Reformszerződés egy olyan dokumentum, amely szép csendben forradalmasíthatja Európát.
Fejleszti a demokráciát azáltal, hogy az együttdöntési eljárást és a minősített többséget teszi a döntéshozás fő eszközévé.
Kedvez a szubszidiaritás elvének, világosan szétválasztja a hatásköröket, megerősíti a nemzeti parlamentek szerepét és az Unió egységes jogi személyiségét, és elősegíti az átláthatóságot azáltal, hogy kiterjeszti a szokványos jogi eljárásokat a szabadság, biztonság és igazságosság területére - egy olyan területre, ahol túlságosan is sokáig születtek zárt ajtók mögött olyan törvények, amelyek sértik egy jogtisztelő Unió szellemiségét.
A Szerződést kiegészítő szövegtervezet nem minden hiba nélküli: az európai szimbólumok elvesztése csapás a föderalistáknak, mint ahogy a lengyelek szavazási rendszer körüli maszatolása is.
De amíg a Szerződésben nem rögzítik véglegesen a Ioannina-kompromisszumot, együtt tudunk élni ezekkel.
Ami nélkül viszont nem élhetünk, az az Európai Unióról szóló szerződés 8. cikkében található definíció az európai polgárság fogalmáról, hiszen a polgárság olyan szimbólum, amely mögött - a zászlótól vagy himnusztól eltérően - valós életek vannak, vagyis 450 millió embert szimbolizál.
Hasonlóképpen az, hogy a külügyminisztert főképviselőnek hívjuk, nem komoly ok az aggodalomra, de az már igen, ha a főképviselő csupán a Tanács bábja.
A Parlamentnek és a Bizottságnak össze kell fognia, hogy biztosítsák a külügyi szolgálat egységének tiszteletben tartását, és hogy a Bíróság felügyelhesse az adatok használatát a közös kül- és biztonságpolitika keretein belül.
Végül és talán ez a legfontosabb, a polgárokat nem oszthatjuk két csoportba.
Ez teljesen ellentétes az európai integráció szellemiségével, és mindent meg kell tennünk annak érdekében, hogy biztosítsuk, hogy a brit és lengyel kimaradások nem állandósulnak, egy olyan záradékkal, amely lehetővé teszi a visszahívást a kormányközi konferencia újbóli összehívása nélkül.
Azonban nem csak az "opt-out” lehetőségektől kell óvakodnunk, hanem az "opt-in” lehetőségektől is.
Ha nem megfelelően vannak megfogalmazva, lehetővé teszik, hogy a kormányok először felhígítsák, aztán mossák kezeiket a bel-és igazságügy alapvető fontosságú törvényeivel kapcsolatban, öt év párbeszéd és vita után.
Amennyiben egyes országok nem hajlandóak az ésszerű kompromisszumok elfogadására, ezt üzenjük nekik: kezdhetnek azon gondolkodni, hogy talán barátsággal el kellene válni az Uniótól, és véget kellene vetni annak, hogy saját érdekeikhez ragaszkodva túszul ejtik az Uniót, hiszen Európa érdekeinek elsőbbséget kell élvezni a saját érdekekkel szemben.
(Taps)
Így Shakespeare szavaival arra biztatom a Tanácsot, a Bizottságot és saját képviselőinket is, hogy "Feszítsd inadat..., Fogjad lélegzeted, s hajtsd magasukba erőidet” közös érdekeink védelmében.
(Taps)
az UEN képviselőcsoport nevében. - (PL) Elnök úr! Ma a Szerződés reformjának utolsó munkálatait végezzük.
Ha a lisszaboni csúcs sikerrel zárul, politikai képzelőerőre lesz szükségünk.
Azoknak, akiknek fontos a Szerződés reformja, fel kell tenniük a kérdést: érdemes kemény álláspontot képviselni Lengyelországgal és az Egyesült Királysággal szemben; érdemes egy több éves egyeztetési folyamat kimenetelét megkérdőjelezni?
Ha hihetünk a szószólóinak, az Alapjogi Charta csupán megerősíti a már meglévő, kötelező érvényű rendelkezéseket.
De talán igaza van azoknak, akik rámutatnak, hogy alapvetően kiszámíthatatlanok a következményei annak, ha a rendelkezéseket az Európai Bíróság használja.
Nekem is hasonló aggályaim vannak, és ezért teljes mértékben megértem az Egyesült Királyság és Lengyelország fenntartásait.
A nizzai rendszer elhagyásával járó veszteségekért Lengyelországnak juttatott kompenzáció egyik lényeges eleme a Ioannina-mechanizmus és az állandó lengyel főügyészi pozíció az Európai Bíróságon.
A megállapodások aláásása számunkra most kérdésessé teszi a mögötte álló szándékok őszinteségét.
Mint bármely más országnak, Lengyelországnak is joga van elvárni, hogy jobb eszközöket használjanak az EU jogalkotási folyamatának felülvizsgálatára.
Hiszen a megfelelő legitimáció hiánya az európai projekt kudarcához vezethet a jövőben.
A jogalkotási folyamat alapos átvizsgálásának hiánya nem az euroszkeptikusok vagy a háborúra uszítók agyszüleménye, ahogy azt a folyamatosan kissé feldúlt Martin Schultz képzeli.
Ez olyasmi, ami az elkötelezett európaiakat is aggasztja.
A karlsruhei szövetségi alkotmánybíróság korábbi elnöke, Németország volt elnöke, Roman Herzog kérdezte nemrég, hogy vajon Németország még mindig parlamentáris demokrácia-e, tekintettel arra, hogy hány szabályozás jön létre a Bundestagon kívül.
a Verts/ALE képviselőcsoport nevében. - (IT) Elnök úr, hölgyeim és uraim! Csupán pár nap van hátra a kormányközi konferencia befejezéséig, és megint a szokásos huzavonára készülünk, aminek szokás szerint az lesz a vége, hogy a legkisebb közös nevező felé közelítő kompromisszumot kötünk.
A különböző szövegekbe belepillantva - legalábbis azokba, amelyekhez mindenféle félig titkos csatornákon keresztül sikerült hozzájutnunk, mert nagyon kevés dolog jut el a nyilvánossághoz - megállapítható, hogy rendkívül nehéz és távolról sem felhasználóbarát olvasmányokról van szó.
Az egyeztetések résztvevői azonban egyáltalán nem voltak érdekeltek abban, hogy a szöveg felhasználóbarát legyen, hogy magyarázatokkal szolgáljanak és bevonják a polgárokat abba, ami demokratikus jogaik gyakorlásának egy fontos időszaka kellene, hogy legyen.
Ellenkezőleg: a szövegezés fázisában rámutattunk, hogy az az érvelés, hogy az alkotmányos szerződés szövegének 90%-át beépítették a Reformszerződésbe, nem fedheti el a valóságot, hogy a szöveg homályos, tele olyan széljegyzetekkel és derogációkkal, melyek gyengítik az Európai Uniót, különös tekintettel a külpolitikára és a törvény egyértelműségére.
Az egyeztetés teljes mértékben a kormányok kezében volt, a polgárok háta mögött került rá sor, és kihasználták, hogy a vég nélküli nyelvi és bürokráciai eszmecserék győzedelmeskedtek a szenvedély és a demokratikus részvétel felett, amely, így vagy úgy, a megállapodási és a népszavazási szakaszra is jellemző volt.
Három képviselőtársunk részt vett a kormányközi konferencia munkájában, és figyelemmel kísérte a jogászok munkáját, de tagadhatatlan, hogy nem sikerült lényegesen átláthatóbbá tenniük a folyamatot, és bár talán enyhíteni tudták az okozott károkat, konkrét kérdésekben nem sikerült javulást eszközölniük, mert nem volt rá lehetőségük.
Így hát, Schulz úr, Brok úr és Duff úr, őszintén meg kell vallanom, hogy nem látok benne logikát.
Megfontoltan kellene cselekednünk, közös felelősséget kellene vállalnunk ezért a szövegért, és ugyan nyilvánvalóan egyetértek azzal, hogy törekednünk kell arra, hogy a tagállamok ratifikálják ezt a szöveget - bár ez most attól is függ, mi történik a végső megállapodáskor -, miért kellene túlzásba esnünk?
Schulz úr szerint azt kellene mondanunk, még itt, magunk között is, hogy ha ezt a szöveget nem fogadják el, az tragédiához fog vezetni, mert ez a szöveg fantasztikus, mert ez a szöveg itt... ez a szöveg borzalmas!
Bárki, aki olvassa, láthatja, hogy ez nem az a szöveg, amit a polgárok akartak.
Mindezek ellenére úgy gondolom, hogy ez a szöveg még mindig jobb, mint a semmi.
Mindezek ellenére, nyilvánvaló, hogy jobb - nem, Martin, nyugodjon meg, nem azt fogom mondani, hogy el akarom utasítani -, csupán azt állítom, hogy felelősnek és hitelesnek kell lennünk a polgárok szemében, és bár egyáltalán nem tartjuk megfelelő kompromisszumnak, támogatni fogjuk.
Nem hazudhatunk azonban, és nem mondhatjuk, hogy ez a legjobb, ami tőlünk telik, mert a kormányok eltérítették az alkotmányos folyamatot, és azzá tették, amivé mostanra alakult, ami egészen biztosan sokkal jobb is lehetne.
a GUE/NGL képviselőcsoport nevében. - (FR) Elnök úr! Nem ismételném meg képviselőcsoportunk általános értékelését az új szerződéstervezettel kapcsolatban.
Ellenezzük, nem nacionalista indíttatásból, Schultz úr, mert azt én is legalább annyira megvetem, mint ön, hanem, mert a régi alkotmányos szerződés tervezetével kapcsolatos vita során megfogalmazódott alapvető kritikák egyikét sem vették figyelembe - és nem az EU szimbólumaira gondolok, amivel nem volt problémánk, hanem az EU politikai lényegére.
Az a benyomásom, hogy előbb vagy utóbb még megfizetjük az árát ennek a hanyag megközelítésnek.
Az új tervezet egy konkrét cikkére szeretnék most kitérni, amelyről már korábban szó volt: az Európai Unióról szóló szerződés 24. cikkéről.
Úgy tűnik, széleskörű egyetértés van köztünk ennek a megkérdőjelezését illetően, ami jó jel.
Egy valóban kényes kérdésről van szó: a polgárok védelméről a személyes adatok feldolgozása tekintetében.
Az alkalmazandó jogi eljárás különbözne abban az esetben, ha az adatokat az Európai Unióban dolgoznák fel, illetve, ha egy harmadik országnak adnák át őket.
Az első esetben a Parlament teljes jogú hatáskörrel rendelkezne, az utóbbiba viszont egyáltalán nem lenne beleszólása.
Ez egy jogi torzsszülemény, és a demokrácia súlyos megtagadása.
Tulajdonképpen közvetlenül kapcsolódik a korábbi PNR-ügyhöz, amikor a Tanács megállapodott, hogy az Egyesült Államokba utazó utasokra vonatkozó bizalmas adatokat szolgáltat az Egyesült Államok hatóságai számára, annak ellenére, hogy az Európai Parlament teljes mértékben elutasította ezt.
A Tanács folytatni szeretné ezt a gyakorlatot, és ehhez biztosítja magának a megfelelő eszközöket.
Ez elfogadhatatlan, és a Parlamentnek világosan jeleznie kell ezt az Európai Tanács számára.
Még egy kiegészítés: ez a kérdés közvetetten rámutat sok olyan tényre, melyre képviselőcsoportunk folyamatosan felhívta a figyelmet.
Először is arra, hogy milyen kevés valódi hatása lesz az Alapjogi Chartának.
Valójában a Charta 8. cikke kifejezetten a személyes adatok védelméről rendelkezik, ezt azonban nyugodt szívvel megsértik és meg fogják sérteni a jövőben is.
Továbbá itt van a Szerződések néhány kulcsfontosságú szakaszának szinte megfejthetetlen szövegezése, amelyeknél csupán rendkívül tájékozott olvasás során derülnek ki az ilyen jellegű csapdák.
Végül pedig itt van a kormányközi konferencia munkájának szándékos ködösítése, ami ennél távolabb már nem is állhatna egy nyilvános, átlátható szövegtervezettől, melynek célja, hogy meghatározza az EU 27 tagállamának és félmilliárd lakosának életét és jövőjét.
Mindez megerősíti a demokrácia iránti igényünket két fronton is: egyrészt fontosnak tartjuk a Szerződések tétjének széleskörű megvitatását az egyes országokban, másrészt pedig a népszavazáson keresztül történő ratifikációt.
az IND/DEM képviselőcsoport nevében. - (DA) Elnök úr! Az EU péntek délután 5.00-kor tette közzé az új szerződéstervezetet - azzal a megnyugtató tudattal, hogy a média hétvégén úgysem fog írni róla.
Ha az a cél, hogy becsempésszünk egy szerződést, akkor ez a tömegkommunikációs eszközökkel való kapcsolattartás szakértelemmel történő kezelésére vall - de micsoda alattomos, aljas magatartás.
A legutóbbi strasbourgi elnöki konferencián az elnök ünnepélyesen megígérte, hogy az összes politikai képviselőcsoport hozzáférhet majd az összes, a kormányközi konferenciával kapcsolatos dokumentumhoz.
Mi még mindig nem kaptuk meg a dokumentumokat.
Három képviselőcsoport kiváltságos hozzáférést élvez a kormányközi konferencián, míg öt képviselőcsoport ki van zárva ebből.
Ez diszkriminatív és ellentmond az egyenlőség elvének - megint csak alattomos, aljas magatartás.
Az új szerződés 105 új hatáskört ad az EU-nak - csakúgy, mint az alkotmány.
A vétójog és a képviseleti kormányzás 62 területen szűnt meg az alkotmányban lévő 61-gyel szemben.
Ami új, az a 255 oldalnyi változtatás, melyet a 2 800 oldalas szerződésbe beillesztettek, ezzel mindenki számára, a strébereket leszámítva, olvashatatlanná téve a szöveget - megint: micsoda alattomos, aljas magatartás.
Az új EU alkotmány 3 000 oldalból áll az elutasított alkotmány 560 oldalával szemben.
Ez lett Sarkozy úgynevezett miniszerződéséből.
Képzeljük el, hogy egy gyakorlatias miniszerződés ötletével megyünk az emberekhez, aztán újra feltálaljuk nekik az elutasított alkotmányt, de most népszavazás nélkül - megint csak: alattomos, aljas magatartás.
Nincs egyetlenegy olyan törvény, amelyet az alkotmány alapján lehetne alkalmazni, és amelyet ne lehetne ugyanúgy alkalmazni az új Szerződés alapján is.
A két szöveg a jogi kötelezettségek tekintetében teljesen megegyezik; a különbség csupán az elnevezésben és a népszavazások mellőzésében van - megint: alattomos, aljas magatartás.
Micsoda gyáva alakok!
Valljanak színt és mutassák be terveiket a választóknak.
Írják alá a népszavazást támogató kérvényt a www.x09.eu. oldalon.
az ITS képviselőcsoport nevében. - (NL) Elnök úr! Az előző felszólaló fenntartásain túl, melyeket az új Szerződésnek egy európai alkotmány létrehozásával való hasonlatossága okoz, és melyet egyébként a demokráciát teljesen nélkülöző módon nyomtak le a torkunkon, az európai elnökség nyilvánvalóan kiemelt célként kezeli, hogy nagyarányú előrelépés történjen egy közös európai bevándorlási politika kialakításában.
A legkevesebb, amit ezzel kapcsolatban elmondhatunk, az az, hogy egy ilyen, európai szintű politika, amit amolyan "semmi közöm hozzá” alapon döntenek el a különösen is kétséges bizottsági és tanácsi döntéshozói folyamatok révén, melyeket sajnos nagyon is jól ismerünk, mindenféle demokratikus játékszabályt nélkülözne.
A bevándorlás problémája polgáraink magánéletét és őket magukat személyesen is érinti.
Ezenkívül, véleményem szerint, a döntéshozás európai szintre emelése nemcsak hogy nem demokratikus, hanem még veszélyes is.
A portugál javaslat, hogy az illegális bevándorlókat a legális bevándorlás útjára tereljük, túl abszurd ahhoz, hogy szavakkal illessem.
Az illegális bevándorlást az "amilyen az adjonisten, olyan a fogadjisten” politikája alapján kell kezelni, vagyis szigorú felkutatás és kiutasítás, áthatolhatatlan külső határellenőrzés, valamint európai fogdák és fogadóközpontok létesítése a származási országban, vagy legalábbis földrészen.
Azzal kapcsolatban, hogy a legális bevándorlást "abszolút szükségesként” írták le, szeretném felhívni a figyelmet arra, hogy Európában már most is megközelítőleg 20-25 millió munkanélküli van, köztük munkanélküli bevándorlók milliói, annak minden következményével együtt.
Egy újabb, legális bevándorlási hullám, a családegyesítésekkel együtt csupán a különösen komoly integrációs és asszimilációs problémák exponenciális növekedését eredményezné.
Ha ez valóban a magasan képzett munkaerő kérdéséről szól - amit kétlek -, akkor agyelszívást szervezünk a szegény országokból, ami teljességgel botrányos; vagy ha éppen az a szándék, hogy bizonyos országokat szegénységben és alacsony fejlettségi fokon tartsunk - akkor a Tanácsnak ezt ki kellene mondania.
(PL) Elnök úr, mit is vitatunk meg ma?
Egy európai alkotmányt.
Más név alatt, más szövegezéssel futó dokumentumot tárgyalunk, de ugyanazzal a lényegi tartalommal, mint amit az elutasított alkotmány tartalmazott.
Ez egy állítólag alacsonyabb besorolású dokumentum, csupán azért, hogy ne kelljen népszavazásra bocsátani.
Itt áll az EU politikai elitje, köztük e Parlament, az Európai Bizottság és a nemzeti kormányok képviselői, és a saját választóikat és népüket próbálják becsapni.
Egy olyan Reformszerződést kellene támogatnunk, amely valójában az Európai Alkotmány, az átnevezett Európai Alkotmány, amelyet a szavazók Franciaországban és Hollandiában népszavazáson utasítottak el, és számos más ország sem ratifikálta az előírt határidőn belül.
Hadd idézzem fel Angela Merkel szavait - idézet: "használjunk más terminológiát a jogi tartalom megváltoztatása nélkül, például a Szerződés címére, a jogi lépésekre vagy az Unió külügyminiszterének elnevezésére vonatkozóan” - idézet vége.
Pontosan ez történt, és most arra szólítanak fel, hogy fogadjuk el ezt a csalást.
Nem téveszthetjük meg sem magunkat, sem a szavazóinkat.
(PT) Mai felszólalásomban a magam és a képviselőcsoportom nevében hadd fejezzem ki mély szomorúságomat Fausto Correia eltávozása miatt.
Az elvek embere volt, ugyanakkor nagyon kedves és jó, és rendkívül szolidáris ember is.
Nagyon fog hiányozni.
Másodszor szeretném elmondani, hogy a portugál elnökség eltökélt volt abban, és ezt fontos hangsúlyoznunk, hogy a Szerződésnek az állam- és kormányfők által megállapított céljaiban semmiféle változás ne következhessen be.
Biztosak vagyunk benne, hogy meg fogja állni a helyét és október 20-a előtt új Szerződésünk lesz.
Ezért erről nem is mondok többet.
A lisszaboni stratégiával kapcsolatban szeretnék gratulálni az elnökségnek és a Bizottságnak, hogy végre felismerték azt, amit már régóta mondunk: amíg a Bizottságnak nem adunk nagyobb felhatalmazást és felelősségi köröket a lisszaboni stratégia keretén belül, mint a 2000-es lisszaboni stratégiában lefektetettek, a lisszaboni stratégia nem váltja be a hozzá fűzött reményeket.
A megfelelő lépés az lenne, ha megerősítenénk a Bizottság szerepét, a lisszaboni stratégia sarkalatos pontjává téve, és ez az új megközelítés reményeink szerint végül eredményre vezetne.
Végül a globalizáció kérdésének bevonása a vitába jó jel, hiszen a világ, amelyben élünk, a globalizációról szól, és nem igazán tudjuk elképzelni, hogy az Afrikával vagy Oroszországgal folytatott csúcstalálkozók - melyek reméljük, nagyon sikeresen zárulnak -, vagy a japán jen és az amerikai dollár árfolyamáról zajló viták ne tartoznának mind abba a jelenségbe, amit globalizációnak hívunk.
Rá kell mutatnunk, ahogy a biztos úr is tette, hogy fontos, hogy a nemzetközi kereskedelemben és a bővülő piacokon közös szabályozásunk legyen, ahogy hasonlóképpen fontos, hogy a más üzleti és kereskedelmi partnereinkkel való megállapodásainkat kölcsönösség jellemezze.
Ez egy nagyon fontos pont, és már ezért is, ha csak ez lenne az egyetlen ok, akkor is elegendő lenne arra, hogy dicshimnuszt zengjünk a Bizottság közleményéről.
Lobo Antunes úr, sok sikert kívánok önnek az informális csúcson, mely talán az Európai Unió elmúlt pár évének egyik legfontosabb eseménye lesz.
(DE) Elnök úr, képviselőtársak! Úgy hiszem, dicséret illeti a portugál elnökséget a rendkívül eltökélt és céltudatos módon levezetett egyeztetésekért.
Úgy gondolom, nagyon jó, hogy egy-két kivételtől eltekintve sikerült megőrizni a júniusban elfogadott mandátumot, és elhárítani azt a rengeteg kérést, kezdve az Európai Központi Bank kérésével, hogy Ausztria kívánságának megfelelően limitálják a más országokból érkező diákok számát.
Ezen kérések egyike sem része az új Szerződésnek, és úgy gondolom, már a célegyenesben vagyunk.
Már nem sok minden állhatja az útját az új Szerződésről való megegyezésnek.
A kimaradások szomorúak.
A széthúzás és következetlenség benyomását keltik.
Töredezetté teszik az EU-t, és időt is vesz el, hogy a harmadik pillérben döntések szülessenek.
Valóban visszahúzó erőkétn működnek, különösen, ami az Egyesült Királyság követeléseit illeti.
Andrew Duff beszélt az önkiszolgáló mentalitásról.
Remélem, hogy ez nem válik precedenssé.
Úgy gondolom, London alapvető kéréseit mind teljesítettük.
Aggodalommal olvasom, hogy miről tárgyalt az alsóház még tegnap is.
Nincs mit mondani erről.
Teljességgel elfogadhatatlan lenne most még több követeléssel előállni.
Meg fogjuk vitatni Lengyelország azon kérését, hogy valahogy rögzítsük a Ioanninát, de a blokád lehetőségét nem fokozhatjuk.
A cselekvőképességet igenis növelni szeretnénk.
Ennek kivételes esetnek kell maradnia; informális megállapodás volt, és nem szabad szabályt csinálnunk belőle.
Szeretném, ha a Bizottsággal és a Tanáccsal együtt hirdethetnénk ki a Chartát itt, az ülésteremben a három intézménnyel.
Ez nagyon jó jelzés lehetne a polgárok felé.
A Szerződéssel kapcsolatban én is szeretném látni, amit Walström asszony kért, nevezetesen, hogy a polgároknak adjuk meg a tájékoztatáshoz való jogot.
Az emberek kétharmada úgy gondolja, hogy nem kapnak tájékoztatást.
Ez egy jó kiegészítés lenne a Szerződéshez.
Soros elnök úr, a Parlament mindent meg fog tenni annak érdekében, hogy biztosítsa a Szerződés létrejöttét Lisszabonban.
Köszönöm három képviselőnknek és az elnöknek is, aki gondoskodni fog erről a lisszaboni csúcson.
Elnök úr! Sajnálattal kell megállapítanom, hogy a polgárok jogainak kérdése nem központi kérdése az új Szerződésnek.
Az Alapjogi Chartát sajnálatos módon feláldoztuk a holland kormány népszavazástól való félelmének oltárán.
Az Alapjogi Charta mindenkire vonatkozóan teljes jogi erőre kell, hogy emelkedjen, mert az Alapjogi Charta a közös értékeink gyakorlati megvalósítását jelenti.
Tehát mit is jelent valójában az "opt-out”?
Mentességet közös értékeink alól?
Vagy azt jelenti, hogy Lengyelország és a brit kormány szavakban ugyan fontosnak tartják azokat az értékeket, de aztán megtagadják polgáraiktól az érvényesítéshez szükséges eszközöket?
Mit jelent az opt-out?
Nem teremtünk ezzel veszélyes precedenst?
Ha Törökország, mely országot én nagyon szívesen látnám az Európai Unióban, mentességet szeretne kapni az Alapjogi Charta alól, ugyanúgy megadjuk neki ezt a jogot?
A másik kérdés, hogy az alkotmány és a Szerződés között egy kiegészítő, alacsonyabb szintű adatvédelem jött valahogy létre - egy alacsonyabb szint, ami a közös kül- és biztonságpolitikára vonatkozik.
Előre látható, hogy a tagállamok megpróbálják majd megkerülni az adatvédelmi törvényeket, mégpedig úgy, hogy például a terrorizmusellenes intézkedéseket a közös kül- és biztonságpolitika hatáskörébe sorolják a bel- és igazságügyi együttműködés helyett.
Végül szeretném arra kérni a Bizottságot és a tagállamokat, hogy fontolják meg, és amint a Szerződést aláírták, cselekedjenek annak szellemében, és vonják be az Európai Parlamentet mint teljes jogú társjogalkotót az igazságügyi és belpolitikai kérdésekbe. Szüntessük meg a demokratikus szakadékot, amellyel ilyen sokáig együtt éltünk.
(PL) Tisztelt elnök úr! Az állam- és kormányfők újra elkötelezték magukat az Európai Unió működésének megváltoztatására egy új szerződéssel.
Megható ez a törődés Európa népeivel és jövőjükkel.
Ugyanakkor nem helyettesíthetjük egy informális csúcstalálkozón hozott döntésekkel az egyes tagállamokban a Szerződés elfogadásáról tartott népszavazások demokratikus folyamatát.
Ezzel becsapnánk a tagállamok állampolgárait, akiknek jogukban áll egy ilyen horderejű kérdésről önállóan dönteni.
A régi alkotmányszerződésen olyan műveletet hajtottak végre, amely lényegében nem több a szöveg kis mértékű módosításánál.
Ez lehetővé teszi, hogy az aktuális politikai igények szerint a dokumentum egészét teljesen új dokumentumként, illetve az előző szerződéssel lényegében megegyezőként tálalják.
Szeretném ezért megkérdezni, miként definiálja a Tanács és a Bizottság a szóban forgó dokumentumot.
Vajon ez egy új szerződés vagy a régi szerződés megnyirbált változata, továbbá a ratifikációs folyamat vajon elölről fog kezdődni minden tagállamban?
(DE) Tisztelt elnök úr! Bárkinek, aki látta, hogyan támadták az egyes kormányok az alkotmányt az elmúlt év során, felismerhetetlenné és olvashatatlanná téve azt, megfosztva szellemiségétől és európai karizmájától, el kell ismernie, hogy ennek egyáltalán semmi köze ahhoz, amit az állampolgárok akartak - beleértve még azokat is, akik nemet mondtak rá Franciaországban és Hollandiában.
Mindazonáltal mindenkinek, aki megfigyelhette, hogy milyen türelemmel és kitartással készülnek a mostani kormányközi konferenciára, látnia kell, hogyan támadták a kormányok jogászaik és hivatalnokaik hangyabolyával az alkotmány szerkezetét.
Morzsáról morzsára ezt az alkotmányt hordták össze.
Komolyan érdekel, miért nem kérdezi meg senki a kormányokat, hogy miért is küzdenek itt?
Ténylegesen csak a saját hatalmukért, vagy nincsenek tisztában az emberek elvárásaival, esetleg egyszerű nacionalizmusról van szó, amely újra felemelkedőben van Európában?
És a nyelvezete!
Ma az osztrák parlament egy küldöttje megkérdezte tőlem: hogyan tudnám az Önök igenjét erre az alkotmányra megértetni bárkivel is?
El sem tudom olvasni.
Már nem is értem, miről szól.
Nem tudom, hogy mit jelentenek a szövegek, hivatkozások, lábjegyzetek és csapdák.
Véleményem szerint mire véget ér ez a kormányközi konferencia, egy olyan Európa képe fog körvonalazódni, amelyben - a történelem során először - az emberek nem képesek átlátni azt a politikai rendszert, amelyben élnek.
És akkor Önök sok támogatót fognak veszíteni, még olyanokat is, akik éveken át küzdöttek ezért az alkotmányért.
Alapjogok!
Bizottsági alelnök asszony! Ön a kompromisszum szellemére hivatkozik.
De miért nem hivatkozik az egyetemes alapjogok és emberi jogok természetére, amely elképzelhetetlenné teszi számunkra, hogy olyan értékközösséget alkossunk, amelyben néhány állam kijelenti, hogy "de mi nem tartozunk ebbe az értékközösségbe”.
Hogyan ellensúlyozhatunk egy Putyint, ha azt mondjuk, hogy mi egy hatalmas értékközösség vagyunk, amely tiszteletben tartja az egyetemes emberi jogokat - néhányunk kivételével.
Ez olyan mértékben megkérdőjelezi Európa szavahihetőségét, hogy itt nem hivatkozhatunk a kompromisszum szellemére!
Ez egy teljesen más szellemiség.
Itt egy hatalmas politikai démon uralkodik.
Nem hiszem, hogy ami most itt történik, azzal egyetértenének az állampolgárok, de úgy tűnik, erre az egyetértésre már nem is törekszünk.
(PT) Tisztelt elnök úr! Először is szeretném sajnálatunkat kifejezni magam és képviselőcsoportom nevében Fausto Correia képviselőtársunk halála miatt.
A szerződések reformjának tárgyában a Tanács elnöksége újfent kifejezte reményét, hogy egy újabb lépcsőfokot, ha nem is a végsőt, sikerül elérni az európai alkotmányban lefektetett elképzelések újraélesztésében.
Vagyis, egy újabb lépést teszünk a június elején, a német elnökség alatt kezdődött folyamatban, hogy tovább erőltessük egy elutasított szerződés tartalmát oly módon, hogy más formában mutatjuk be, az emberek kifejezett akarata ellenére, ami igazi politikai csalás.
Jelen szerződés egy arra irányuló kísérlet, hogy megágyazzon egy olyan neoliberális politikának, amely szemben megy a társadalmi jogokkal és vívmányokkal, a nagy multinacionális vállalatok érdekeit szolgálva.
A föderalizmust a nagyhatalmak dominanciájával akarják ránk erőltetni az Uniónak önálló jogi személyiséget biztosítva, a tagállamokat megfosztva jogaiktól, az Európai Uniót a NATO egyik pillérjévé téve; vagyis a beavatkozást és az intervencionizmust preferálják a nagyhatalmak érdekei szerint.
Ez egy olyan szerződés, melynek célja egy gazdasági, politikai-katonai tömb létrehozása, imperialista ambíciókkal.
Egy olyan szerződés, amely nem fogja megszüntetni az európai integráció mély és orvosolhatatlan ellentmondásait, sőt tovább élezi azokat.
Mi a magunk részéről továbbra is elítéljük a Szerződés valódi céljait, és úgy gondoljuk, hogy el kell utasítani azt, széleskörű társadalmi vitát követelünk, továbbá egyeztetést a portugál néppel egy olyan együttműködő Európa érdekében, amely az egyenlő jogokkal bíró szuverén államok haladását és békéjét szolgálja.
Végezetül szeretném támogatásomról biztosítani a CGTP-IN által szorgalmazott nagyszabású demonstrációt, melyet október 18-án tartanak Lisszabonban.
(FR) Tisztelt elnök úr, hölgyeim és uraim! Akár örülünk, akár panaszkodunk, mindenki egyetért azzal, hogy a Lisszabonban aláírandó szerződés csak újrahasznosítása az európai alkotmánynak, amelyet 2005-ben két népszavazáson is elutasítottak.
Ahogy tegnap egy alsóházi jelentés rámutatott, minden benne foglaltatik: az európai jog elsőbbsége, még a másodlagos joganyagé is, a nemzeti joggal, még az alkotmányjoggal szemben is; az EU jogi személyiséggel való felruházása, mely lehetővé teszi, hogy a Bizottság nemzetközi színtéren képviselje a tagállamokat; egy külügyminiszteri poszt, bár más néven nevezve; a legnagyobb kompetenciaátruházás az európai integráció történetében; legalább negyven új témakör és az alapvető jogok hatalmas területe.
Ezen falak között, ahol a "demokrácia” szót ismételgetjük állandóan, szeretnék megpróbálni az Önök lelkiismeretére hatni.
Miféle hiteles demokráciában fogadható el egy olyan szöveg hatályba léptetése, amelyet az emberek elutasítottak egy népszavazáson?
Miért kell az embereket megfosztani attól a joguktól, hogy véleményt formálhassanak az új szerződésről és a további bővítésekről?
Mit gondolnak, miféle politikai rendszert építenek azáltal, hogy alárendelik demokráciáinkat egy olyan rendszernek, amelyet a hatalom megosztásának, a kormányok felelősségre vonási jogának hiánya jellemez, továbbá amelyben az egyes nemzetek polgárait nem, csupán az egységes európai polgárt képviselik?
Az olasz föderalista Tommaso Padoa-Schioppa már megadta a választ.
Idézem: "A konszenzusos szavazás és a néhány kormányból álló vezetőség mint két véglet között Európát olyan módon hozták létre, amelyre a "felvilágosult despotizmus" kifejezés illik.”
Igaza van!
És az emberek "nem”-je erre a felvilágosult despotizmusra meggyőzte a föderalistákat, hogy ismét titokban kell továbblépniük, mivel az egyetlen különbség az elutasított alkotmányszerződés és a most készülő között az, hogy az előbbi legalább nem hazudott.
Tisztelt elnök úr! Tapasztalataim alapján gyanítom, hogy a Tanács ülése alkalmat fog szolgáltatni arra, hogy a britek vörös határvonalai rózsaszín pacákká szelídüljenek, melyeket végül teljesen kiradíroz a föderalizáló Európai Bíróság.
Csatlakozunk, kívül maradunk, jól összekeverjük az egészet, végül a brit kormány győzelmet hirdet, mások nyilvánosan vállon veregetik őket, tudván, hogy ha vannak is látszólagos engedmények, azoknak valójában nincs jelentőségük.
Mindez arra jó, hogy azt a tévhitet keltsék a britek körében, hogy a Reformszerződés lényegében különbözik a visszautasított alkotmánytól, holott ez nyilvánvalóan nem igaz.
Most, hogy Gordon Brown megfutamodott a választás elől, soha nem volt nagyobb szükség egy népszavazásra.
A választás elmaradása azt jelenti, hogy a Munkáspártnak fenn kell tartania 2005-ös határozott kiállását a népszavazás mellett.
Népszavazás híján Brown nincs felhatalmazva a ratifikációra, és ez az az elv, amely mellett minden brit demokratának fel kell sorakoznia.
Tisztelt elnök úr! Szeretném megköszönni a Tanácsnak és a Bizottságnak a nyilatkozatait.
A Reformszerződés tervezetének birtokában kijelenthetjük, hogy a lisszaboni informális csúcstalálkozó, ahol az állam- és kormányfők ezt meg fogják vitatni, döntő fontosságú esemény lesz.
A kormányközi konferencia előkészítését azonban nagyon elsiették.
A brit kormány azt állítja, csupán két napja volt a tervezet tanulmányozására.
Az előterjesztések természetesen, mint arra már sokan rámutattak, nagyban megegyeznek az eredeti alkotmány szövegével.
A brit miniszterelnöknek azonban van egy gondja.
A bizalom kérdése - a bizalom abban, amit mond.
Az elmúlt néhány hétben ugyanis arra biztatta minisztereit, hogy bizakodóan beszéljenek egy brit választás kilátásairól, majd amikor a politikai helyzet rázóssá kezdett válni, visszakozott.
Úgy gondolom, hogy európai kollégáinak, európai vezetőtársainak résen kell lenniük, hisz bármit is mond Lisszabonban, valószínűleg teljesen mást ért alatta.
A brit konzervatívok természetesen továbbra is ragaszkodni fognak a Szerződésről szóló népszavazáshoz.
A britek túlnyomó többsége népszavazáspárti, beleértve a kormány támogatóinak nagy részét is.
Amennyiben a miniszterelnök továbbra is ellenáll ennek a nyomásnak egyértelmű választási ígérete ellenére, úgy a briteket tovább erősíti abban a hitben, hogy nem lehet megbízni benne.
Pártom vezetője azt állítja, hogy ez súlyos bizalmi válságot eredményezhet - az egyik legnagyobb bizalmi válságot a modern politikában.
Azt is remélem, hogy Európa nagyobb hangsúlyt fektet a globalizáció kérdésére, a szegénység enyhítésére a világban, a klímaváltozás kezelésére.
Ezek azok a feladatok, amelyeket mára már megtanulhattunk volna.
Remélem, hogy miniszterelnökünk őszinte lesz a britekkel a Lisszabonban felmerülő kérdések kapcsán.
Sikeres Európát akarunk, de ennek az Európának olyan kérdésekkel kell foglalkoznia, amelyeket az emberek ténylegesen megértenek és támogatnak.
(PT) Először is a portugál szocialista delegáció nevében szeretném megköszönni az összes részvétnyilvánítást drága barátom, Fausto Correia halála alkalmából.
Eltávozásával mindannyian szegényebbek lettünk - a portugál demokrácia, a portugál szocialista párt és ez a parlament is.
Egy héttel az informális csúcstalálkozó előtt optimista vagyok, és hiszem, hogy győzedelmeskedni fog a józan ész.
Optimista vagyok, és hiszem, hogy mind a 27 tagállam politikai felelősséget vállal országa állampolgárai iránt, az európai állampolgárok és a világ iránt.
Hiszem, hogy október 19-én az Európai Tanács politikai egyezségre jut, és elfogadja a Reformszerződést, lezárva egy túl sokáig megoldatlanul hagyott helyzetet.
Optimista vagyok, mert mindannyian tisztában vagyunk vele, hogy reagálnunk kell az európai állampolgárok elvárásaira és kétségeire, és ők jogosan szeretnék tudni, milyen globális szerepet tölt majd be az Európai Unió, milyen előnyöket fog jelenteni jövőjükre nézve.
Optimista vagyok, mert mindannyian tudjuk, hogy a világ figyeli Európát, és egy pozitív jelet vár.
Mindannyian tudjuk, hogy a világnak egy egyesült és összetartó Európára van szüksége.
Mindannyian tudjuk, hogy a világ nem áll meg, és hogy Európa nem maradhat bezárva a nemzeti önzés börtönében.
Mindannyian tudjuk, túl kell jutnunk a holtponton, hogy energiáinkat olyan mederbe terelhessük, hogy segíteni tudjuk a gazdasági fejlődést, a munkahelyteremtést és a klímaváltozás elleni küzdelmet.
Ezek a prioritások.
Az ügyvédek megegyezésre jutottak a Szerződés szövegének és mellékleteinek tervezetét illetően.
A technikai és jogi nehézségeken, bármilyen összetettek voltak is, sikerült túljutnunk.
A kormányközi konferencia teljesítette a Tanács által rábízott feladatot.
A portugál elnökség minden tőle telhetőt megtett, hogy túljussunk a nehézségeken.
Az Európai Parlament is teljesítette a feladatát mind a kormányközi konferencia keretein belül, mind azon kívül, kollégáink, Elmar Brok, Enrique Barón Crespo és Andrew Duff felbecsülhetetlen értékű hozzájárulásával.
Ez azt jelenti, hogy mostanra mindenki teljesítette kötelességét, felelősségteljesen, és a megadott időn belül.
Csak remélni lehet, hogy nem gördítenek mesterséges akadályokat az utunkba, melyeket inkább rövidtávú nemzeti politikai érdekek diktálnak, mint objektív fenntartások a Szerződés tartalmát illetően.
Senki nem értené, ha ugyanazok a kormány- és államfők, akik jóváhagyták a kormányközi konferencia megbízását, visszavonnák, amit mondtak.
Ez hiteltelenné tenné őket.
És akkor minden bizonnyal beláthatatlan következményű válsághelyzetbe kerülnénk.
A szöveg lehet, hogy nem a legtökéletesebb, de mindenképp egy lehetőség, és jobb, mint a semmi.
Végezetül hadd idézzem Jean Monnet-t. "Mindig úgy hittem, hogy Európa építését válságok sora kíséri, és Európa nem lesz más, mint az ezekre a válságokra adott válaszok összege.”
Bölcs és profetikus szavak.
Reméljük tehát, hogy Európa képes történelmet csinálni, és új fejezetet nyitni Európa könyvében.
(DE) Tisztelt elnök úr! Sikereket értünk el a teljesebb demokráciáért és hatékonyságért vívott harcban az alkotmányos folyamat során - jelenleg a Reformszerződés megalkotásának folyamatában - de a vita nem igazán szólhat az átláthatóságról.
Minden anyagot, amit a Tanács elnöksége tájékoztatója során megismertetett velünk, már olvashattunk a sajtóban.
Néhány további alapvető megállapítás az elnökség részéről jól jött volna.
Éppen ezért az átláthatóságért vívott harcnak folytatódnia kell!
Amiben ez a parlament nagymértékben részt vett - és amiért különösképpen hálás vagyok a képviselőinknek - az az erősebb jogrendért folytatott harc.
Adatvédelem a közös kül- és biztonságpolitikában, nagyobb parlamenti aktivitás, a harmadik pillér eltörlése a közös igazság- és belpolitika érdekében, a Charta jogilag kötelező érvényűsége - ezek mind olyan témák, amelyek fontosak még a liberális közép számára is és a közös értékeinken alapulnak.
A kívülmaradásokkal kapcsolatban hadd mondjam el a következőket.
Különbséget lehet tenni azok között, amelyek a belpolitikára, és azok között, amelyek a külpolitikára vonatkoznak.
A belpolitikában elképzelhető, hogy a jogi kultúrát érintik, a nemzeti hagyományokat és a társadalmi értékekről alkotott különböző felfogásokat.
Megértem, még ha nem is támogatom a tényt, hogy e területen a kívül maradás lehetőségére szavazunk.
Amit viszont nem értek, és egyáltalán nem is tudok elfogadni, az a néhány tagállam, különösképpen pedig az Egyesült Királyság által alkalmazott blokád a kül- és biztonságpolitikában.
Timothy Kirkhope éppen most fejtette ki, hogy ott kell közös politikát kialakítanunk, ahol az állampolgárok ezt támogatják.
Az állampolgárok pedig támogatnak egy hiteles közös kül- és biztonságpolitikát.
Ennek kialakítása objektív szükséglet, tekintettel az előttünk álló kihívásokra: a terrorizmus elleni harcra, a közel-keleti krízisre, a szegénység elleni harcra, a járványokra és a migrációra.
Számtalan kihívás van, amelyet csak közösen tudunk kezelni.
Ezért aztán fölvetjük a kérdést, teljesen objektíven (Martin Schulz már megtette, és azt hiszem, teljesen igaza van), hogy mely országok fogják eldönteni a világ sorsát húsz vagy harminc év múlva.
Az Egyesült Államok, Kína, India és ... az Egyesült Királyság?
Ezt senki sem gondolja!
Továbbá sem Németország, sem Franciaország nem fog szerepelni ezen országok között.
Ebben vagy együtt veszünk részt, vagy egyáltalán nem veszünk részt.
Szükségünk van tehát egy európai szellemre és erre a Reformszerződésre is!
(PT) Ha az átláthatóság hiányát említem, az Európai Unió Alapjogi Chartája például kimondja, hogy Európában "senkit sem lehet halálbüntetésre ítélni, sem kivégezni”.
Eddig rendben is van, de ez nem a teljes kép.
Ennek a cikknek az értelmezési alapja az Európai Egyezmény, amely megállapít néhány elfogadhatatlan kivételt.
A tagállamok például visszaállíthatják a halálbüntetést, amennyiben háború közvetlen veszélye fenyeget.
Micsoda dolog ez, hölgyeim és uraim?
Ugyanez a jogforrás engedélyezi, hogy a bűnüldözési tisztviselők lázadás esetén öljenek is, sőt, felhatalmazza őket - megint idézek - "a megelőző fogvatartásra”.
Bizonyára emlékeznek Jean Charles de Menezesre, akit 2005-ben öltek meg a londoni metróban.
Vajon ez sajnálatos hiba volt, vagy bűncselekmény, amelyre a jövőbeni szerződés fel fog jogosítani?
Ma Lisszabonban José Sócrates és Durão Barroso a halálbüntetés ellen szólalt fel.
Milyen jogosítvány létezhet, melynek alapján támogathatunk egy olyan szerződést, amely visszaengedi a halálbüntetést a hátsó ajtón?
(IT) Tisztelt elnök úr, hölgyeim és uraim! Nézőpontomat képviselőtársaim meg fogják erősíteni a vita során, de úgy gondolom, nem árt hangsúlyozni - tekintettel a közelgő csúcstalálkozóra is -, hogy az európai állampolgár olyan személy, aki állampolgársággal rendelkezik valamelyik tagállamban a tagállam jogrendje szerint.
Következésképpen az állampolgár olyan személy, aki élvezi az ebből a státuszból eredően őt megillető jogokat, és különösen a jogot a választásra és választhatóságra az európai parlamenti választásokon.
Kiért dolgoztunk éveken át, amikor a szabad mozgáshoz, az oktatáshoz, egészséghez, munkához, méltósághoz való jogról beszélünk, ha nem azokért az állampolgárokért, akik demokratikusan megválasztottak bennünket?
Ugyanilyen fontosnak tartom a tagállamok egymás iránti kölcsönös tiszteletének fenntartását; évtizedeken át gentlemen's agreement alapján szentségként kezelték a Németországot követő három legnagyobb EU tagállam egyenlő súlyát.
A nyelvi kérdésekben ezt már számtalanszor megsértették.
Most a Lamassoure-Severin-javaslat arra törekszik, hogy a politikai súlyok terén is felszámolja ezt az egyenlőséget.
Amíg ilyen hozzáállás tapasztalható a háttérben, nem kell meglepődnünk, hogy olyan nehéz meghatározni közös jövőnket.
Az európai csúcstalálkozónak ezért mélységesen ragaszkodnia kell az európai állampolgárság és demokratikus legitimáció elvéhez.
(CS) Bízom benne, hogy az elkövetkező lisszaboni csúcstalálkozón végső egyezségre jutunk a Reformszerződés szövegét illetően.
Aláírása és ratifikációja véget fog vetni a franciaországi és hollandiai népszavazás okozta intézményi válságnak.
Az intézményi reform szükséges, de önmagában nem elégséges az EU számára, hogy sikeres legyen egy egyre globalizálódó világban és az állampolgáraival való kapcsolatában.
Az intézményi reform elengedhetetlen része a megoldásnak; mindazonáltal önmagában nem megoldás.
Amint hatályba lép a Reformszerződés, lényegi vitákat kell kezdenünk az európai integráció jövőjét illetően.
Az Európa gazdaságát, társadalmát és biztonságát érintő kérdésekre a meglévő politikai gyakorlat szigorú átvizsgálása során kell választ találnunk.
Ezen viták során Európa felépítésének végső célja és az ezzel kapcsolatos kérdések az EU határterületein kell, hogy központi szerepet kapjanak.
A franciaországi és hollandiai népszavazás, valamint a Reformszerződés szövegezését kísérő bonyolult tárgyalások jelzik, hogy az Európa felépítését övező alapvető vita nagyobb kihívásokat fog jelenteni, mint egészen mostanáig.
Éppen ezért olyan fontos, hogy pontosan és késedelem nélkül válaszoljunk Sarkozy elnök úr azon javaslatára, hogy alapítsunk egy úgynevezett bölcsek bizottságát, amely a várva-várt lendületet és irányadást szolgáltathatja e vitához.
Ennek a testületnek egyértelmű felhatalmazást kell adni, de tagjai semmi esetben sem kerülhetnek ki a tagállamok kormányainak képviselőiből.
Tagjai inkább kimagasló tudósok, kiváló vállalkozók, korábbi diplomaták és politikusok lehetnének.
Olyan személyiségek, akik pártatlan szaktekintélyt és tiszteletet sugalmaznak, nem hivatalnokok, akiket különböző feladatokkal bíznak meg kormányaik.
A bizottság nem helyettesítheti a nyilvános vitát, hanem katalizátorként működne, és konkrét javaslatokkal állna elő az európai integráció jövőjét illetően.
Tisztelt elnök úr! A Reformszerződés által lehet, hogy nem tökéletes, de szükséges munkaeszközöket kapunk, és rajtunk múlik, hogy ezeket teljesen kihasználjuk-e.
Európa állampolgárai konkrét, kézzel fogható eredményeket várnak az Európai Uniótól.
A mi feladatunk, hogy megfeleljünk ezeknek az elvárásoknak.
(FR) Tisztelt elnök úr! A kormányközi konferencia valószínűleg a Csatornaalagút legmélyebb pontján ülésezett, hogy elbújjon a közvélemény elől.
Az eredményt, Wallström biztos asszony, lehetetlen elmagyarázni az átlagpolgároknak.
150 oldalon keresztül több mint 300 módosítás alakította át a Szerződés az Európai Unióról című dokumentumot és az EU működéséről szóló szerződést.
Ráadásként 53 nyilatkozatot és 12 jegyzőkönyvet fognak kiadni.
Az EU szimbólumai - mint a zászló és a himnusz - nyomában más politikai vívmányokat is le fognak söpörni.
A társadalmi párbeszéd nem lesz többé átfogó kötelezettség az EU számára.
A társadalmi partnereket arra kérjük, hogy ne bajlódjanak a gazdaságpolitikával, csupán a társadalompolitikával.
A Jegyzőkönyv az általános érdekű szolgáltatásokról közvetetten magasztalja a versenyjog elsőbbségét minden, az önkormányzatok és régiók által az állampolgároknak nyújtott szolgáltatással szemben, ha ezek akár csak távolról is kereskedelmi jellegű szolgáltatások.
A nemzeti kormányok, akár az éjjeliőrök, csak a nem gazdasági általános érdekű szolgáltatásokról dönthetnek.
Hazudnak nekünk az Alapjogi Charta kötelező voltáról.
A 7. jegyzőkönyv szerint, idézem, "minden kétely eloszlatására, a Charta IV. címében semmi nem keletkeztet Lengyelországra vagy az Egyesült Királyságra alkalmazható, jogilag érvényesíthető jogokat, kivéve, ha Lengyelország vagy az Egyesült Királyság ilyen jogokról nemzeti jogában rendelkezik”.
Magyarul az Európai Bíróság nem tartathatja be a Chartát.
Nem foglalkozom itt a különféle kívül maradási lehetőségekkel, melyek kétsebességes Európát eredményeznek az euró zóna, a schengeni egyezmény, valamint a bel- és igazságügy területén.
A 24. cikk becsületére válna egy totalitárius országnak, mivel úgy rendelkezik, hogy egyedül a Tanácsnak van joga a személyes adatok védelmére vonatkozó szabályok felállítására és megengedi, hogy ezeket az adatokat szabadon átadhassák az Egyesült Államoknak.
Sem a Parlament, de még az Európai Bíróság sem lesz képes megvédeni az alapjogokat.
Nincs már messze George Orwell Nagy Testvére!
Végezetül azzal fenyegetnek bennünket, hogy beiktatják a kormányok örökös vétójogát a Ioannina-kompromisszum alapján.
Ez elfogadhatatlan, elnök úr.
Én személy szerint kezdem újra felfedezni a Nizzai Szerződés néhány erényét.
(RO) A lisszaboni csúcstalálkozó lehetőséget fog biztosítani az Európai Unió számára, hogy megvitassanak, és esetleg döntést is hozzanak egy, a jövőjére és a 21. században betöltendő szerepére vonatkozó, nagy horderejű kérdésben.
A 2007-es év, amikor az Európai Unió már 27 országot foglal magába és a nemzetközi színtér tovább globalizálódik, rákényszerít minket arra, hogy megkérdőjelezzük céljainkat, prioritásainkat és a módot, ahogy az Európai Unió működni fog.
Kétségtelen, hogy a 21. században az Európai Unió működésének két alapszabályon kell nyugodnia: egyrészről a demokratikus legitimáción és az európai állampolgárokkal való szoros kapcsolaton, másrészről fokozott következetességen és hatékonyságon, beleértve a külpolitikát is.
Először is, ez a demokratikus értékek, az állampolgári és kisebbségi jogok tiszteletét és előmozdítását jelenti, és így örömmel fogadom, hogy a tervezett szerződés szövege nyíltan említést tesz erről a szemlélettől.
Másodszor az Európai Unió nem lehet stratégiai szereplő a mai globalizált világban, ha külpolitikájában nem összpontosít a vitás kérdések megoldására és nem segíti elő a nemzetközi és kultúrák közötti párbeszédet, különösképpen a regionális együttműködés terén.
Végezetül, de nem utolsósorban, nem szabad elfelejtenünk a fejlődés hajtóerejét, vagyis az oktatást és annak a módosított Lisszaboni Stratégiában betöltendő szerepét.
Amennyiben nem fordítunk egyre nagyobb figyelmet az európai oktatás- és kutatáspolitikára, nem beszélhetünk egy megreformált, versenyképes, erős Unióról.
Remélem, hogy a lisszaboni csúcstalálkozó egyértelmű válaszokkal fog szolgálni a ma felmerülő kérdésekre.
(DE) Tisztelt elnök úr! Társam, Goebbels képviselő úr mondta beszéde után, hogy minden kritikája ellenére azért nem áldozná életét Nizzáért - én nagyon remélem, erre nem is lesz szükség és még sokáig fog élni.
Először is, a Nizzai Szerződés nem olyan, amiért érdemes lenne életünket áldozni.
Remélem, hogy a most megírandó szerződés sokkal magasabb hozzáadott értéket fog képviselni mint a nizzai.
Beszédemet ott szeretném folytatni, ahol Lambsdorff képviselő úr befejezte.
Állampolgáraink erős Európai Uniót szeretnének, amely nem a mindennapi életükbe avatkozik be, hanem a kifelé történő reprezentációt biztosítja a célból, hogy képes legyen jobban képviselni érdekeiket.
Én most úgy gondolom, hogy ez a Szerződés, minden hiányossága ellenére, jelentős előrelépést jelent.
Ez szükséges, jóllehet nem elégséges előfeltétele annak, hogy aktív kül- és biztonságpolitikát folytathassunk.
Koszovó kérdése természetesen aggaszt minket.
Látnunk kell, hogy létezik-e általános akarat egy közös kül- és biztonságpolitika kialakítására.
Mind a portugál, mind a szlovén elnökségnek magasabb sebességre kell kapcsolnia a teendők meghatározásához arra az esetre, ha nem sikerülne békés megoldást találni ebben a kérdésben.
Mindazonáltal elengedhetetlenül szükséges, hogy hosszú távon megfelelő feltételeket biztosítsunk.
Két dolgot szeretnék megemlíteni: először is, természetesen szükségünk van egy működőképes diplomáciai szolgálatra, amelynek a Bizottsághoz rendelve kell működnie.
Nincs értelme a külpolitika irányítását a Bizottság alelnökéhez vagy a magas rangú képviselőkhöz rendelni, ha a diplomáciai szolgálat máshol kap helyet.
Másrészről - mint ahogy arra már sokan, Enrique Barón Crespo és mások rámutattak - nyilvánvalóvá kell tennünk, hogy ez a parlament a kezdetektől fogva szerepet játszott a külpolitikai magas rangú képviselő kinevezésében.
Végezetül a Bizottság alelnökéhez fordulnék egy további megjegyzéssel. Ön újra és újra kihangsúlyozza a Szerződésről folyó egyeztetés fontosságát.
A probléma azonban - ahogy kollégám, Schulz képviselő úr is említette - nem oldódik meg azáltal, hogy egyezségre jutunk a Szerződést illetően - ami remélem meg fog történni a Tanács ülésén -, sem a ratifikáció által. Mindazonáltal az állampolgárokat meg kell győzni a ratifikáció folyamata alatt és az után arról, hogy ez a Szerződés segíteni fogja őket érdekeik képviseletében a világon.
(PL) Tisztelt elnök úr! Néhány észrevételt szeretnék tenni Lisszabonnal kapcsolatban.
Az alkotmányos krízishez kapcsolódó események világossá tették Európa állampolgárai számára, hogy reformra és változásra van szükség.
A demokratikus rendszer döntéshozatali folyamatának lényege, hogy megegyezésre jussunk oly módon, hogy az adott kérdés többségi, illetve egyhangú támogatást kap, és a fontosabb kérdéseket nem vétózza meg egy-egy partner.
A képviselet számszerűsítésének kérdését vitatjuk a döntéshozásban egy egyesült Európa keretein belül és ezáltal egy közös szervezet működésének alapelveit érintjük.
Ezért is fontos, hogy figyeljünk a kisebbségre, amely, például földrajzi helyzetéből, vagy történelmi tapasztalataiból és politikai helyzetéből adódóan, gyakran egy jelentős valóságalapú nézőpontot szólaltat meg, amely fontos lehet Európa számára.
Európa, ez az élő és dinamikus szervezet, nem szabad, hogy a mostani Parlament vagy Bizottság által bevezetett, szigorú és egyetemes törvényhozói keretbe legyen véglegesen bezárva.
Egy személynek vagy egy nemzeti csoportnak számtalan viselkedési módja van, és az élet, valamint a körülmények változása megköveteli, hogy a szabályozást ezekhez igazítsuk, még ha az értékeket, amelyeknek a valósághoz való viszonyban állandónak kell maradniuk, nem is szabad megváltoztatnunk.
Gazdaság, politika és energia tekintetében nem szabad alábecsülnünk a közvetlen keleti hatásokat.
Nem csak a nyugat, vagy Brazília számít ugyanis, és úgy érzem, a mostani elnökségnek rugalmasabbnak kellene lennie e téren.
És még egy észrevétel: a kiterjesztett gazdasági perspektívának, amelyről most beszélünk, és amely jövőbeli tárgyalások témája is lesz, részévé kell válnia az úgynevezett lisszaboni stratégiának, amennyiben lépést akarunk tartani az Egyesült Államokkal.
Végezetül pedig, tisztelt elnök úr, azáltal, hogy az állampolgárok által választott nemzeti parlamenteket jobban belevonjuk a döntéshozási folyamatokba, az adott kérdések közelebb kerülnek az emberekhez.
Ez azt jelenti, hogy Európa kialakításáról, tartalmáról és jövőjéről nem csak az éppen hatalmon lévő kormány képviselői hozhatnak döntést, hanem nagyobb szerepet kapnak az állampolgárok is.
Tisztelt elnök úr! Engedje meg, hogy gratuláljak a portugál elnökségnek a megegyezés elérésének érdekében tett erőfeszítéseiért.
Mindazonáltal, mint azt sok kollégától hallhattuk ma, nagymértékben csalódtunk ebben a parlamentben.
Sokan az alkotmány meghiúsulása miatt csalódtak, amely helyettesíthette volna a jelenlegi szerződéseket, és új jogi alapokra helyezte volna az Uniót.
Mások a rengeteg változtatás miatt, és a bizonyos tagállamok számára biztosított különleges intézkedések és eltérések miatt csalódottak.
Néhány ilyen változtatás tényleg sajnálatos.
De ezt az árat kell fizetni azért, hogy a 27 ország megegyezésre jusson, és a Szerződést mind a 27 ország ratifikálja.
Ezzel a helyzettel állunk szemben.
Nem lehet megkerülni azt a tényt, hogy ennek a Szerződésnek minden tagállam számára elfogadhatónak kell lennie, és minden tagállamnak ratifikálnia kell.
Kollégáimnak nem szabad figyelmen kívül hagyniuk a teljes képet.
Ez a Szerződés, még ebben a formában is, számos elengedhetetlen reformot tartalmaz.
Szükségünk van ezekre a reformokra, az Uniónak szüksége van ezekre a reformokra.
Mindenkinek, aki egy jól működő, demokratikusan felelős Uniót akar, támogatnia kell ezeket a reformokat.
A módosított szerződés alternatívája sem lenne nagyon különböző, de sokéves vitát vonna maga után az Európai Unió intézményeiről és működéséről.
Én inkább elfogadnám a módosított szerződést és aztán egy nagyobb kapacitású Unióval a hátam mögött azokkal a témakörökkel foglalkoznék, amelyek ténylegesen érdeklik az állampolgárokat: a klímaváltozással, a gazdaság teljesítményével, a tengerentúli fejlesztési segélyekkel, a környezettel - ezek mind olyan témák, amelyekhez szükségünk van az Unióra, mert egyedül és elszigetelten nem vagyunk hatékonyak, együtt viszont sokat tudunk tenni.
Lépjünk tovább, és rendezzük ezeket az intézményi kérdéseket örökre.
(DE) Tisztelt elnök úr, hölgyeim és uraim! Lisszabon egy újabb fontos lépéssel előbbre visz minket, és sikeresen pontot tesz a találkozók utóhatásaira.
Mindazonáltal Lisszabon még mindig nem juttat el céljainkig.
A ratifikációs eljárás még előttünk van, és nagyon sokat kell tennünk a sikere érdekében, mindannyiunknak.
Mindannyiunknak közre kell működnünk abban, hogy az Európai Unió demokratikusabb legyen, közelebb álljon állampolgáraihoz, átláthatóbb, cselekvőképesebb legyen befelé és kifelé egyaránt, egyébként nem fog sikerülni.
A Reformszerződés egy újabb lépést jelent a jó irányba.
Csak akkor leszünk képesek a Reformszerződést, mint pozitív értéket megszilárdítani az Európai állampolgárok, az Európai Unió és egész Európa tudatában, ha együttesen cselekszünk.
Csakhogy a Reformszerződéssel önmagában még nem tettük helyre az önzést, a nacionalizmust, a protekcionizmust, az EU örökös leszavazóit és hazudozóit.
Ők a közösséget és Európa jövőjét rágcsáló férgek.
A kívül maradási lehetőség összeegyeztethetetlen egy egyesült Európával.
A kívül maradási lehetőség gyengíti az értékközösséget.
Első- és másodosztályú állampolgárokat teremt, és kíváncsi vagyok, Lengyelország és az Egyesült Királyság képviselői vajon miért akarnak keresztbe tenni az Európai Unió közös kül- és biztonságpolitikájának.
Azt akarjuk, hogy az adatvédelmet törvény szabályozza, parlamentáris részvétellel.
Azt akarjuk, hogy az európai parlamenti választások után történjen meg a tisztviselők kinevezése.
Azt akarjuk, hogy társadalmi partnereinket és a társadalmi párbeszédet megtartsuk és megszilárdítsuk.
Azt akarjuk, hogy a Reformszerződés hozzáadott értékéről és az Európai Parlament együttes döntéshozási jogának további kiterjesztéséről tájékoztassuk a közvéleményt, mivel csak ez által lehet Európa demokratikusabb, áttekinthetőbb, és kerülhet közelebb állampolgáraihoz.
Tisztelt elnök úr! A szerződést illetően az ördög nem a részletekben, hanem a ratifikálásban rejlik.
Jusson eszünkbe Dánia 1992-ben, Írország 2001-ben, Franciaország és Hollandia 2005-ben, és még Svédország is, 2003-ban, az euróval kapcsolatban.
Sohasem vagyunk biztonságban a nem szavazatoktól.
Nyilvánvaló, hogy minden tagállam saját maga felelős a ratifikációért, történjen az a Parlamentben, vagy népszavazás által; de tényleg lehetetlen összehangolni ezt a folyamatot?
Azt hiszem, ha az összes ratifikáció egyszerre történne meg, kivédhetnénk a nemzeti viták végtelen sorát, és lehetővé tennénk egy erősebb európai közvélemény kialakítását.
Javasolnék dátumot is, elnök úr: 2008 májusának első két hete, mivel ez az a két hét, amikor a második világháború véget ért, továbbá ide esik május 9-e, Európa napja, továbbá ez az év lesz a Hágai Konferencia 60. évfordulója, amely mozgásba hozta Európát Winston Churchill vezényletével.
Számunkra, franciáknak fontos továbbá, hogy május 10-én választottuk meg François Mitterrand-t, egy nagy európait.
Segítene némileg egy összehangolt ratifikáció.
Végül is, eldobtuk a Szerződés szimbólumait, de a szimbólumokat visszacsempészhetjük a naptárba.
Miért nem kötjük az eseményeket bizonyos napokhoz?
Ugyanis függetlenül attól, hogy mit gondolunk a szerződéstervezetről - és Goebbels képviselő úr meglehetősen erőteljesen fogalmazott erről -, mindenáron biztosítanunk kell, hogy megtegyük ezt a lépést Európa történelmében.
Ezért azt javaslom, értsenek egyet ezzel a két héttel.
(tetszésnyilvánítás)
(PL) Tisztelt elnök úr, miniszterelnök úr, elnök asszony! Ahogy hét évvel ezelőtt is, a portugál elnökség most is nagyszabású feladatok és kihívások előtt áll.
Meg vagyok győződve róla, hogy az Európai Szerződést jó hangulatban és közös megegyezéssel fogják elfogadni, amely alapot fog szolgálni ahhoz, hogy az Európai Uniót hatékonyan és eredményesen irányítsuk.
Ez a legfontosabb kérdés ma, mert csak ezután válhat fokozatosan politikai hatalommá Európa, és lehet pozitív befolyással a világ sorsára.
De a gazdasági hatalom az EU-ban mindig alapvető volt, és ma ez még inkább így van, mint hét évvel ezelőtt.
Szembe kell néznünk a globalizáció kihívásával, és remélem, hogy, idézem: "a legversenyképesebb tudásalapú gazdasággá válhatunk a világban, amely képes a fenntartható gazdasági növekedésre a több és jobb munkahely teremtése, a nagyobb társadalmi összetartás révén”.
De ma már tudjuk, milyen nehéz elérni ezt.
Ezért egy olyan Európának, amely növeli a foglalkoztatottságot és küzd a klímaváltozás ellen, amit hét évvel ezelőtt még nem tett, teljesen szabad piaccal kell rendelkeznie.
Egy szabad piaccal, amely mentes a protekcionizmustól és a monopóliumoktól.
Tartozunk ezzel állampolgárainknak, amennyiben a Lisszaboni Stratégia alapelvei szerint kívánunk eljárni a verseny, az innováció és a fejlődés terén.
Hadd emlékeztessem Önöket, hogy szabad piaci pozícióból a stratégia irányelveinek kezelése sokkal jobban működött, mint tagállami szinten.
Végezetül egy harmadik téma - sikerünk nagymértékben függ szomszédainkkal való kapcsolatunktól.
Gratulálok a portugál elnökségnek az EU déli határainak jelentős normalizálásáért, de egy percig sem szabad elfelejtenünk a keleti dimenziót, különösképpen mivel az ukrajnai becsületes és szabad választás lehetőséget biztosít számunkra, hogy egy demokratikus, szabad piaci és európapárti stabilizációt érjünk el az Európai Unió keleti határán.
A választások csupán két és fél hete zajlottak, és ezt érdemes megemlíteni az Európai Parlamentben.
(HU) Elnök úr! Mint az eddigi vitából is kiderült, rendkívül nagy a tétje a mostani reformszerződésnek, mert az Unió működőképessége és hitelessége a tét.
Az európai polgárok már amúgy sem értik, hogy évek óta foglalkozunk az alkotmányszerződéssel, intézményi problémákkal, amelyről mi, mint politikai elit pontosan tudjuk, hogy rendkívül fontos az Unió reformja, megújítása érdekében, ugyanakkor ez számukra idegen és érthetetlen vita.
Végre az európai polgárok valódi ügyeivel kellene foglalkoznunk, és egyetértek Martin Schulzcal, hogy nem lehet még egy kudarc az Unió életében.
Nem lehet még egy kudarc, mert a 2004-es bővítés volt az első, amit nem előzött meg egy mélyreható reform, nem előzött meg egy mélyítés.
Az már nem lep meg, hogy a britek úgy viselkednek ahogy, annak viszont mint új tagállam nagyon nem örülök, hogy a lengyel kollégáinknál olyan politikai kurzus van, amely sajnos nem az európai egységet szolgálja.
A reformszerződésnek nincs alternatívája.
Ahhoz, hogy ez az Európai Parlament ne valamiféle szócséplő hely legyen, hanem komolyan vegye a Bizottság és a Tanács, ahhoz elengedhetetlen a reformszerződés.
Elengedhetetlen ahhoz is, hogy olyan kérdésekben előrelépjünk, mint a nemzeti kisebbségek ügye, amelyben végre Európa egyik nagy problémája - nézzük meg a Nyugat-Balkánt vagy nézzük meg Ukrajnát, Oroszországot - (a mondat vége kimaradt).
A reformszerződés nélkül ezen a téren sem tudunk lépni.
Elnök úr, a reformszerződésnek nincs alternatívája, reformszerződés vagy az Unió halála!
Köszönöm a figyelmet.
Egy fontos lehetőség kínálkozik számunkra, hogy az Európai Uniót egy hatékonyabb és demokratikusabb unióvá tegyük.
Az új szerződés felkínálja az ehhez szükséges eszközöket, és így az Európai Unió tovább fejlődhet, miután egyre több állampolgár csatlakozott hozzá.
Egy nagyszerű lehetőség előtt állunk, és látnunk kell, hogy leraktuk az alapjait azoknak a szükséges kompromisszumoknak, amelyek jobb jövőt biztosítanak az európai állampolgárok számára.
Többen említették Lengyelországot és Angliát, és az ő kívül maradási választásukat.
Igen, fontos, hogy mindenki szem előtt tartsa a nemzeti érdekeket, de ennél is fontosabb, hogy az Európai Unió érdekeit tartsuk szem előtt, mert mindannyian tagjai vagyunk az Európai Uniónak.
Ez nem csak a Tanácsra vonatkozik, hanem kiváltképpen az Európai Parlamentre.
Nem értek egyet azzal, hogy létrehozzunk egyféle Európai Uniót bizonyos állampolgárok számára, és egy másmilyen Európai Uniót más országok más állampolgárai számára.
Ezért élnünk kell az elkövetkezendő napok lehetőségével Portugáliában, és világosan jeleznünk kell állampolgáraink számára, hogy az Európai Uniót nem kényszerítjük stagnálásra, hanem az új szerződés által garantáljuk előrelépést.
Az Európa jövőjével kapcsolatos folyamatos vitákkal töltött hosszú és nehézkes évek után biztosítjuk a megegyezés lehetőségét, amely segítségünkre lesz további sikerek elérésében.
Ez a lehetőség a Szerződésben rejlik, amelynek nagyobb átláthatóságot és, ahogy már kifejtették előttem, nagyobb hatékonyságot kell biztosítania.
Egy szerződésben, amely képes jobban képviselni minden egyes európai állampolgárt.
Örömmel nyugtázom, hogy az általam képviselt ország is e mellett fog voksolni ebben a Parlamentben.
Az Európai Unió olyan fontos kihívásokkal áll szemben, amelyekre minél hamarabb reagálnunk kell.
Versenyeznünk kell ebben a globalizált világban, és meg kell lenniük a szükséges célkitűzéseinknek, hogy válaszolni tudjunk a kihívásokra, olyan kihívásokra, mint az éghajlatváltozás, a bevándorlás, a több munkahely és jobb munkakörülmények megteremtése dolgozóink számára.
Csak akkor tudunk megfelelni ezeknek a kihívásoknak, ha egy hatékonyabb és átláthatóbb Európai Unió áll mögöttünk.
(PL) Tisztelt elnök úr! Remélem, hogy a Berlinben született megállapodás a jelenleg a Reformszerződéssel járó legfontosabb problémákat illetően pozitív végkifejletet fog eredményezni az elkövetkezendő lisszaboni csúcstalálkozón.
Remélem továbbá, hogy a lengyel kormány - figyelembe véve, hogy a lengyelek 80 %-a támogatja az európai uniós tagságot - meg fogja találni a módját, hogy elfogadja a szerződéstervezetet, így fejezve ki, hogy megérti az "egy erős Lengyelország egy erős Európában” szlogent.
Ennek a megállapodásnak az egyik legfontosabb eredménye az Alapjogi Charta jogilag kötelező érvényűvé tétele, és örülök, hogy az Európai Parlament elnöke, a Bizottság elnöke és az elnökség a Charta közös életbeléptetését tervezi megünnepelni az Európai Parlament plenáris ülése alatt.
Ez bizonyítja, hogy milyen fontos ez a dokumentum, amely a méltóság, a szabadság, az egyenlőség, a szolidaritás, az állampolgári jogok és az igazságszolgáltatás kérdésével foglalkozik.
Következésképpen nem értem, és nem támogatom a lengyel kormány álláspontját, amely a Charta IV. címének rendelkezése alapján mentesítést kíván a kötelezettségek alól a lengyel állampolgárokat illetően.
Ez a cím olyan rendelkezéseket tartalmaz a munkavállalói és uniós jogokkal kapcsolatban, amelyek különösen értékesek a lengyelek és a többi európai számára.
Minden bölcs kormánynak törődnie kellene azzal, hogy országa állampolgárai számára minél széleskörűbb és hatékonyabb védelmet biztosítson a munkavállalói jogokkal kapcsolatban, különösképpen pedig egy olyan országban, mint Lengyelország, ahol a lengyel Solidarność által szervezett munkásfelkelés hozta meg a szabadságot.
Ezért kérem a lengyel kormányt, hogy változtassa meg álláspontját ebben a kérdésben.
(PT) A lisszaboni informális csúcstalálkozó véget vethet egy zavaros időszaknak, amely során Európa becsvágya megvívott a krízissel.
Az új Reformszerződés nem lesz képes újrarendezni Európát; ehhez egy európai alkotmány kellene.
Az új szerződés alulmúlja az elutasított alkotmányt; inkább kicsi, mint hatalmas ugrást jelent a történelemben; olyan, amilyenre sikerült, nem mint amilyennek lennie kellene.
Mindazonáltal igenis jelent bizonyos előrelépést olyan értelemben, hogy Európa képes lesz intézményeit az új geopolitikai kihívások és a jövőbeni vita kezelésére alkalmassá tenni.
Fel kell ismernünk, hogy a népszavazás érzelmi töltete visszaszorította a politikai képviselet tisztán racionális gondolatát.
A közvélemény nem volt felkészülve egy látomásos és kozmopolita megközelítésre, amely egy bátortalanabb és zárkózottabb folyamatot eredményezett, mint a Konvent esetében az alkotmány felé vezető úton.
Ezt nem szabad elfelejteniük azoknak, akik az Európai Tanács következő ülésén jelen lesznek.
A Tanács feladata, hogy a Szerződés elfogadásához szükséges egységet biztosítsa a kivételek lehető legnagyobb korlátozásának elvével egyetemben, hogy elkerülje, a Charta alól való derogációkban, a rejtett pusztulást, amelyek az eredeti gentlemen's agreement-beli ( mint például a Ioannina-kompromisszum) kimaradási lehetőségekről szóló kitételekből származnak; továbbá, hogy biztosítsa a Szerződés inkább egységes, mint töredékes voltát.
A Tanács másik feladata a Szerződés ratifikációjának vezetése, amely elengedhetetlen ahhoz, hogy elkerüljük a minden állampolgár számára oly értékes európai irányvonal megváltozását.
Ideje elfogadnunk, hogy Európa legitimációja mindenekelőtt az egyetemes értékeken, demokratikus intézményeinek állandóságán és a globális igazság elérésének közös elképzelésén alapul.
Ez Európa legitimációja.
(PL) Tisztelt elnök úr! Én is szeretnék gratulálni a portugál elnökségnek az Unió szerződésével kapcsolatos kompromisszum eléréséhez vezető folyamat kezeléséért.
Ez meglehetősen nehéz folyamat volt, és rengeteg erőfeszítést kívánt az egyetértés megteremtése.
Ez a Szerződés nem álmaink szerződése, nem olyan szerződés, amely híven mutatná a mai európaiak elképzeléseit és álmait.
Mindazonáltal ez az, ami rendelkezésünkre áll félúton az Európai Unió álmai és a realitás között.
Meg vagyok győződve róla, és remélem, hogy ezt a Szerződést minden európai állam el fogja fogadni.
Mindeközben, itt ma az Európai Parlamentben, szilárd elutasításomat kell kifejeznem a varsói kormány nyilatkozatával szemben, miszerint nem fogadja el az Európai Unió Alapjogi Chartáját.
Non possumus, én, aki Szolidaritás-aktivista voltam a katonai uralom alatt, itt, az Európai Parlamnetben azt mondom, non possumus.
Lengyelország jelölte ki a szabadság és a demokrácia felé vezető utat egész Európa számára, és most a lengyel kormánynak van képe azt mondani, hogy nem fogja alkalmazni az Alapjogi Chartát az országunkban, az én szülőföldemen.
Tiltakozom ez ellen, a lengyel nép, férfiak és nők, azon csoportja nevében, akik sosem fognak kiegyezni azzal, hogy Lengyelországra vonatkozóan ne legyen kötelező érvényű az Európai Unió Alapjogi Chartája.
(EL) Tisztelt elnök úr! Először is szeretnék gratulálni a portugál elnökségnek elkötelezettségéért, gyorsaságáért és hatékonyságáért.
Ennek köszönhetően ma rendelkezésünkre áll a Reformszerződés szövege, amelyet a lisszaboni kormányközi konferencián terjesztünk elő.
Remélem, hogy a konferencián a kormányok felnőnek a helyzethez, vállalják felelősségüket, hogy túljuthassunk a mostani holtponton.
Szeretném továbbá biztosítani a portugál elnökséget, hogy a parlamenti tagok túlnyomó többsége a Szerződés mellett áll, és bízik az ügy pozitív kimenetelében.
Szükségünk van minden tagállam beleegyezésére, majd ratifikációjára.
Különféle észrevételeket hallottam az Európa további egységesítésére vonatkozó erőfeszítésekről, és megleptek egyesek, akik azt mondván próbálják álcázni Európa-ellenes filozófiájukat, hogy a legjobb érdekében támadják a jót.
Vegyék észre: ha ők nem lesznek sikeresek az EU jobb egységesítésében és integrációjában, akkor Angliának, Franciaországnak, Németországnak és Lengyelországnak egyedül kell megküzdenie a globalizáció kihívásaival.
Biztosítsák ők a békét, amikor a nacionalista versengés újra válságba, és talán a háború szélére sodor minket.
Meg kell értenünk, hogy az EU vízióját nem lehet a szőnyeg alá söpörni; kötelességünk elősegíteni és megvalósítani azt.
Fenn kell tartanunk az állandó fejlődést, hogy az összes tagállam és azok polgárai egy elveken és értékeken alapuló globális jövőképpel, ne csupán egy európai jövőképpel rendelkezhessenek.
Ez az az elképzelés, amelyet támogatnunk kell, és az Európai Parlament az ön oldalán áll ebben, miniszterelnök úr.
Tisztelt elnök úr! Öröm volt nevemet egy államtitkár és egy biztos neve mellett látni - nagy pillanat ez számomra!
Három kérdésről szeretnék szólni, ha megengedik.
Jómagam három kormányközi konferencián vettem részt köztisztviselőként.
A kormányközi konferenciákról kialakult képem szerint az elmúlt 25 év során mindig valamilyen új szerződést készítettünk elő, vitattunk meg vagy ratifikáltunk.
Nem tudom, ti, fiúk - Corbett úr és a többiek - hogy vagytok vele, rajtam mindenesetre kezd eluralkodni egy úgynevezett kkk-fáradtság.
Túl kell jutnunk ezen is, és le kell zárnunk.
Túl sok kormányközi konferencia volt már, tulajdonképpen folyamatosan.
Én nem vagyok változásellenes, sőt, de egy ponton le kell csillapodnunk, és úgy gondolom, két héten belül ezen is túl lehetünk.
Második észrevételem, hogy én természetesen kívánatosnak tartottam volna egy alkotmány életbe léptetését, de ennek hiányában próbáljunk meg élni legalább a mostani Reformszerződés adta lehetőségekkel.
Ez is nagy előrelépést jelent a mostani helyzethez képest.
Természetesen mindannyian tudjuk bírálni, nem utolsósorban a kívül maradási lehetőségeket, és jogosan vetjük fel azt a kérdést is, hogy vajon ez egy egyszerűsített, vagy éppen hogy bonyolultabb szerződés, mint az alkotmány.
Mindannyiunknak vannak aggályaink, de emlékezzünk rá, hogy a Szerződés egy nagyon erős külpolitikát tartalmaz, jogi személyiséget biztosít számunkra, továbbá alapvető jogokat - legalábbis néhányunk számára -, és végül minősített többségi szavazást.
Természetesen semmi sem tökéletes, de ez a Reformszerződés áll rendelkezésünkre.
Tehát azt javaslom az Egyesült Királyságnak és Lengyelországnak: "Csillapodjatok le, és fogadjátok el!”
Végezetül pedig tényleg hiszem, hogy ideje visszaállítani a bizalmat a tagállamok között.
Folyamatosan negatív hullámok terjednek a nizzai egyeztetés óta, amikor a kicsiket szembeállították a nagyokkal.
Véleményem szerint most már ideje elásni a csatabárdot és visszaállítani a bizalmat, hogy ismét olyan legyen, mint Nizza előtt.
Ideje lecsillapítani az egyes intézményeket, rendbe tenni ügyeinket és újra az igazi politikacsinálásra összpontosítani.
Tisztelt elnök úr, hölgyeim és uraim! Először is szeretném megköszönni az Európai parlament tagjainak, hogy nagymértékben támogatják a portugál elnökség erőfeszítéseit és munkáját a kormányközi konferencia keretein belül, amely, reményeink szerint, az Unió új szerződésének elfogadásához vezet.
Azok számára, akik kedvezőtlenebbül nyilatkoztak, vagy éppen a Szerződés ellen álltak ki, szeretném megjegyezni, hogy az elnökség - kötelessége értelmében - feljegyzi az egyes aggályokat és kritikákat, mivel mindezt közös munkánk és erőfeszítéseink részének tekintjük, és természetesen figyelembe is vesszük.
Szerintem Graham Watson jegyezte meg itt, hogy a portugál miniszterelnök úgy érezheti magát, mint aki hadseregét készíti fel, hogy megvívja a csatát az október 18-ai és 19-ei kormányközi konferencián.
Ez is egyfajta szemlélete a dolgoknak, és részemről én is egy katonaként veszek részt a hadseregben, remélve, hogy sok más itt jelen lévő katona is csatlakozik hozzánk, hogy Lisszabonban egy új szerződést vívjunk ki az Európai Unió számára.
A kormányközi konferencia pontot tesz a jogászok és szakértők munkájára.
Most a politikusokon van a sor, hogy nyilatkozzanak, és biztos vagyok benne, hogy a politikusok és a kormányok kötelességüknek megfelelően fognak eljárni.
Már többen megemlítették itt, hogy nem vallhatunk kudarcot, és a portugál elnökség teljes mértékben egyetért ezzel a megállapítással.
Nem vallhatunk kudarcot, sőt, olyan megegyezésre fogunk jutni, amely, biztos vagyok benne, mindenki támogatását elnyeri; nem történhet másképp.
Figyelmet fogunk fordítani az érzékeny pontokra, mindenki érdekére és aggályára.
Nem hanyagolunk el senkit.
Éppen ezért biztosak vagyunk a sikerben, úgy érezzük, hogy ennek a vitának, amely talán túl sokáig elhúzódott, véget kell érnie. Sürgető szükségét érezzük ugyanakkor annak is, hogy megteremtsük az építkezés szellemét, az egységet és a pozitív energiát, hogy sok más problémával, amelyekről itt már esett szó, szembe tudjuk nézni a jövőben: a klímaváltozással, az energiaügyi kérdésekkel, a bevándorlással, a saját belső reformunkkal, amelyre szükségünk van, hogy szembe tudjunk nézni a globalizáció általánosabb problémáival.
Biztos vagyok benne, hogy Lisszabonban érezni fogjuk a Szerződés elfogadásának sürgősségét, hogy az új csaták megnyerésére ösztönözzön minket, és amikor visszatérünk ide a következő plenáris ülésre, jó hírekkel fogunk tudni szolgálni.
Ismételten szeretném megköszönni az Európai Parlament tagjainak a jogászcsapatunknak nyújtott segítséget, és biztos vagyok benne, hogy a továbbiakban is támogatni fogják őket az elkövetkező munkaszakaszokban is, ahogy azt már több felszólaló is említette.
Egy szót szeretnék még szólni a Lisszaboni Stratégia kérdéséről, hogy megköszönjem João de Deus Pinheiro felszólalását.
Egy új elemet fogunk beiktatni a Lisszaboni Stratégiáról szóló vitába, és ez szoros kapcsolatban áll a stratégia külpolitikai dimenziójával.
Alapvetően összefügg a szabályok felállításának, a regulációnak a szükségességével olyan kérdésekben, ahol jelenleg nincsenek szabályok és szabályozás. A cél az, hogy elősegítsük a hatékony fejlődést, a társadalmi és gazdasági stabilitást, valamint a béke megteremtését egy rendezett és szabályozott világban, ahol a szabályok és előírások mindenki számára világosak, hiszen valamennyiünknek foglalkoznunk kell ezekkel a kérdésekkel, hogy az általunk épített világ igazságosabb legyen mindenki számára.
Mint mondtam, én itt leszek az elnökséggel.
Tudom, hogy a portugál miniszterelnöknek is szándékában van eljönni, és én mellette leszek a következő plenáris ülésen. Biztosak vagyunk benne, hogy kijelenthetjük majd, hogy az Európai Unió egy új szerződéssel gazdagodott: a Reformszerződéssel.
a Bizottság alelnöke. - Tisztelt elnök úr! Köszönöm ezt az érdekes vitát.
Mindig számos új dolgot tanulunk, és természetesen megígérhetem, hogy ezeket jelenteni fogom a Bizottságnak.
Gondosan jegyzeteltem, hogy a legközelebbi, jövő hét hétfőn, Luxemburgban tartandó ülésünkön megvitathassuk ezeket.
Három konkrét kérdést hallottam, amelyekre legjobb tudásom szerint szeretnék válaszolni.
Az első a Parlament szerepére vonatkozik a magas rangú képviselő kinevezésének folyamatával kapcsolatban.
A szerződés ezen a ponton megegyezik a 2004-es szöveggel.
Biztos vagyok benne, hogy mindannyian olyan gyakorlati politikai megoldást szeretnénk találni erre a kérdésre, amely minden oldalt kielégít.
Emlékeznek talán a biztosok példájára, akik kinevezésére a mostani bővítések után került sor.
Ez esetben is, a gyakorlatban eleget tettünk a Parlament elvárásainak, noha a jogi szövegek nem rendelkeztek világosan.
Véleményem szerint mindannyiunk érdeke annak biztosítása, hogy a Parlament megfelelő szerepet kapjon az egész kinevezési folyamatban.
A második kérdés a Szerződés 24. cikkét érinti, amely a személyes adatok védelméről szól a biztonságpolitika területén.
E kérdés kapcsán tolmácsolhatom a Bizottság álláspontját, amely megérti a Parlament aggodalmát a bizalmas adatok tagállamok általi átadásával kapcsolatos rendelkezések terén.
Jelenlegi formájában a Szerződés 24. cikke kizárólag a Tanácsot jogosítja fel a kérdés szabályozására, és nincs lehetőség az Európai Parlament bevonására.
Ez az új intézkedés természetesen a kormányközi konferencia mandátuma alapján született.
Az intézkedés csak a tagállamokra vonatkozik, míg az európai intézmények az általános szabályozás alá tartoznak, és az intézkedés szerinti eljárás megegyezik azzal a nagyon speciális szabályozással, amely a közös kül- és biztonságpolitika terén létezik.
Itt ez azt jelenti, hogy a Bíróság hatásköre korlátozott.
Attól tartok, hogy nagyon kevés mozgástér létezik a mandátum alapján született anyag megváltoztatására, mindazonáltal biztosítani szeretném Önöket, hogy a cikket nem úgy értelmezzük, hogy abba beleértendő például az EU-nak Amerikával kötött megállapodása az utasok nevének nyilvántartásáról.
Ennek a megállapodásnak jelenleg létezik egy a harmadik pilléren nyugvó jogi alapja, így az, a Bizottság álláspontja szerint, a jövőben az EP és a Bíróság rendes hatáskörébe fog tartozni.
Tehát a Bizottság így gondolkodik ezekről a kérdésekről.
Olyan helyen ülök, ahonnan minden látogatónkat éppen szemmel tudom tartani.
Nem vagyok biztos benne, hogy mindig teljesen érthetően el tudjuk magyarázni, miről tárgyalunk itt, de biztos vagyok abban, hogy a látogatók érezhetnek egyfajta frusztrációt, ami a vitából és abból ered, hogy néhányan nagyon örülnek a Szerződésnek, szerintük ez jó kompromisszum; mások viszont egyáltalán nem elégedettek, szerintük a Szerződés nem elég jó; megint mások szerint túl messzire mentünk.
Természetesen ez jól tükrözi azt a politikai helyzetet és azt a bonyolult politikai játékot, amely az után következett, hogy hosszú időn keresztül tárgyaltunk bizonyos kérdéseket: hogy hogyan tudjuk a döntéshozási folyamatunkat átalakítani oly módon, hogy alkalmas legyen az Európai Unió 27 tagállamra való bővítésére; továbbá hogy hogyan tudjuk az újabban felmerülő kérdéseket, mint például a klímaváltozás és az energia kérdése, beilleszteni; végezetül pedig hogy hogyan lehetünk nyitottabbak és hatékonyabbak.
A látogatók arra is emlékeztetnek, hogy bármi is lesz a konferencia kimenetele - úgy gondoljuk, és reméljük, hogy a portugál elnökség segítségével pozitív végkifejletre számíthatunk, és meg fogunk tudni egyezni egy új Reformszerződésben -, azt kommunikálnunk kell majd; foglalkoznunk kell majd az állampolgárokkal, hogy legjobb tudásunk szerint el tudjuk magyarázni nekik a tartalmát.
Remélem, hogy a Bizottság és az Európai Parlament képes lesz a kommunikációs feladatokat is közösen megtervezni, úgy, hogy biztosítunk egy szöveget, amely a lehető legkönnyebben hozzáférhető és érthető lesz; egy európai szintű vitát kezdeményezünk, olyan értelemben, hogy követni lehessen más tagországokban is - továbbá mindannyiunk és minden intézményünk azon politikai elkötelezettsége által, hogy kapcsolatba lépünk az állampolgárokkal, magyarázatokkal szolgálunk, segítjük és meghallgatjuk őket.
Mostantól ez a feladatunk.
Ez még csak a kezdet.
A ratifikáció és a végrehajtás még előttünk áll.
De a Bizottság én és úgy gondoljuk, hogy ez egy jó Reformszerződés - nem tökéletes: egyfajta kompromisszum; nem szerettünk volna kívülmaradást, hanem igazi támogatást főleg annak, ami az Alapjogi Chartában szerepel, de született egy kompromisszum, megegyezés a tagállamok között - ebből kell kihozni a legtöbbet.
(tetszésnyilvánítás)
Ezzel a napirendi pont végére értünk.
Írásbeli nyilatkozatok (az eljárási szabályzat 142. cikke)
írásban. - (HU) Magyarország mindig is az alkotmányos szerződés - illetve új formájában reformszerződés - támogatása mellett szállt síkra.
Magyarországnak érdeke, az Uniónak pedig a célja, hogy a békét és az alapvető értékeinket megőrizzük, illetve előmozdítsuk az immár körülbelül 500 millió uniós állampolgár jólétét.
Európa megváltozott, a világ megváltozott.
Az új biztonsági fenyegetésekre új stratégiákkal és új politikákkal kell választ adni.
Valamennyi területen Európának fel kell készülnie a változásra.
Hiszek abban, hogy a reformszerződés hozzásegíthet ahhoz, hogy Európa számára kijelölje az irányt, meghatározza majdani működési kereteit, politikáját és azt az Európát, amiben élni és boldogulni szeretnénk.
Fontosnak tartom, hogy az állam és kormányfők az október 18-19-i informális csúcson felelősségteljesen cselekedjenek, félretéve történelmi sérelmeiket és meghozzák az egyértelmű döntést a reformszerződés végleges szövegéről, mely a helyes irányba mozdíthatja az Uniót.
A találkozó célja, hogy elfogadja a reformszerződés szövegét, így erősítve a kibővült Európai Unió hatékonyságát, növelje az egyetlen választott testület, az Európai Parlament szerepét, valamint az Unió külső fellépését.
Az Európai Parlament teljes támogatásáról biztosította és biztosítja mind a mai napig az alkotmányos folyamatot, a reformszerződés létrejöttét, és bízik abban, hogy a 27 tagállam minél előbb ratifikálni fogja azt.
A parlamenti csoportok képviselői biztosítani fogják a Parlament jelenlétét a lisszaboni találkozón, evvel is erősítve a reformszerződés létrejöttét.
Lényeges, hogy olyan Európa kell, amelyben 27 tagállam érez közös felelősséget az iránt, hogy a jobb jövőért együttesen tegyük meg a megfelelő lépéséket.
Az idő elérkezett, Lisszabonban bizonyítani kell!
írásban. - (FR) A Reformszerződés tervezete pontosan megfelel a 27 tagállam által júniusban elfogadott felhatalmazásnak.
Az ő politikai elkötelezettségüket fordítja le szavakra, és ezzel az Európai Unió túljuthat a több mint tíz éve tartó politikai holtponton.
Most megkérem az Európai Tanács tagjait, hogy tartsák be szavukat, és ne vessenek fel "mandátumon kívüli” kérdéseket a végtelenségig.
Nem most van itt az ideje a last-minute egyezkedéseknek, a hirtelen nacionalista reakcióknak, a reflexszerű visszalépéseknek, amelyek, a tetszés szerint alkalmazható kívül maradási opciók beiktatásával, veszélyeztetik a Szerződés koherenciáját.
Be kell tartanunk a szöveg elfogadásának kitűzött menetrendjét, ha azt akarjuk, hogy a Lisszaboni Szerződés 2009. január 1-jén életbe lépjen.
Most arra kell koncentrálnunk, hogy tudatosítsuk a Szerződés tartalmát az állampolgárokban, akik mostanra nagyobb követeléseket támasztanak és kritikusabbak az Európai Unióval szemben.
Magyarázatra van szükségük, amelyet meg kell adnunk nekik, jó tanárokhoz méltóan.
Mindannyiunk felelőssége, hogy megosszuk lelkesedésünket ebben az új környezetben, amelyet az európai gondolkodásmódhoz való visszatérés és a demokratikus átláthatóság szükségszerűsége jellemez.
A Parlament tagjai
A következő napirendi pont Alain Lamassoure és Adrian Severin jelentése az Alkotmányügyi Bizottság nevében az Európai Parlament összetételéről.
előadó. - (FR) Tisztelt elnök úr, hölgyeim és uraim! Az állásfoglalás válasz az Európai Tanács júniusi felkérésére.
A szerződéstervezet 9a. cikke szerint a jövőben a Parlament összetételét a másodlagos jog fogja előírni.
Ezt a döntést, amely a Parlament kezdeményezésére és beleegyezésével született, az Európai Tanács egyhangúlag fogja elfogadni.
A Tanács felkérésére elmagyarázzuk, hogy ez hogyan fog működni.
A Tanács szeretné látni, hogyen kezeljük ezt a a kényes ügyet.
Parlamentünk számára ez igazi politikai kihívás.
Képesek vagyunk-e olyan reformmal előállni, amely saját működésünkre vonatkozik?
Utoljára 2000-ben kértek minket erre, és a Parlament akkor nem járt sikerrel.
Éppen ezért az Alkotmányügyi Bizottság szavazásának kimenetele önmagában jelentős politikai eredménynek minősül.
Nagy többséget sikerült elérnünk: kétharmados arányt a végső szavazáson, és háromnegyedes arányt a fő kérdést, a képviselői helyek tagállamok közötti elosztásának számszerűsítését illetően.
Milyen problémával állunk szemben?
Először is, emlékeztetnünk kell arra, hogy a jelenlegi, 785 képviselői hellyel rendelkező Parlament nem felel meg a módosított Nizzai Szerződésből eredő jogi előírásnak.
Új döntés hiányában az ott leírtak érvényesek, miszerint 736 képviselői helyből kell kiindulni.
Mostanáig a Tanácsban és a Parlamentben a tagállamokat különböző kategóriákba sorolták: volt egy óriási tagállam, több nagyobb, néhány közepes, néhány kisebb stb.
Minden kategóriát ugyanazok a szavazati jogok illettek meg a Tanácsban, és ugyanannyi helyet kapott a Parlamentben.
Ennek most vége!
A jövőbeli szerződés kétfajta újítást vezet be ezzel a rendszerrel kapcsolatban.
Egyrészről konkrét számokat határoz meg: maximum 750 képviselői helyet, tagállamonként legfeljebb 96-ot és minimum 6-ot.
Másrészről a következő elvet állította fel: a maximum és a minimum között a tagállamok a degresszív arányosság alapján lesznek képviselve, és a mi feladatunk itt ma a Parlamentben, hogy ezt az elvet meghatározzuk, vagyis, hogy eldöntsük, mennyi arányosságot és mennyi degresszivitást alkalmazunk, vagy hogy a legkevésbé népes országok milyen mértékben túlreprezentáltak, és milyen mértékben alulreprezentáltak a legnépesebb országok.
A bizottságuk azt javasolja, hogy ezt az elvet a következőképpen értelmezzük: először is, a helyeknek a Szerződésben megállapított minimumát és a maximumát teljesen ki kell használni.
Történetesen a maximális 750 hely kihasználása - ahogy eddig is volt -biztosít számunkra néhány tartalék helyet, így a degresszív arányosságot úgy alkalmazhatjuk, hogy egy országban sem kell csökkenteni a helyek számát.
Ez fontos politikai döntés, és mindenképp szükséges ahhoz, hogy egyhangúságot érjünk el az Európai Tanácsban.
Másodszor minél népesebb egy ország, természetesen annál több helyre jogosult.
Harmadszor, minél népesebb egy ország, annál több lakosát képviseli mindegyik európai parlamenti tagja.
Így jelenleg egy spanyol európai parlamenti képviselő több mint 875.000 embert képvisel, elnök úr, míg egy német európai parlamenti képviselő csupán 832.000-et.
A mai állapot szerint Németországnak kétszer annyi lakosa van, mint Spanyolországnak.
Ezt az anomáliát úgy fogjuk helyre tenni, hogy négy további helyet biztosítunk Spanyolországnak.
Összességében 10 országot érint a képviselők számának javasolt emelése.
Teljesen tisztában vagyunk a ténnyel, hogy ez csupán átmeneti megoldás.
Kívánatos lenne egyfajta matematikai képletet kidolgozni, amelyet minden jövőbeni bővítéskor automatikusan lehetne alkalmazni, de a rendelkezésünkre bocsátott szoros határidő ezt nem tette lehetővé.
Mindazonáltal az állásfoglalás tartalmaz néhány ajánlást ez ügyben.
Hasonlóan, az egyedül hozzáférhető, Eurostat szerinti népességi adatokat kellett használnunk, mivel az állampolgároktól nem állt rendelkezésünkre adat.
Adrian Severin bővebben fog szólni erről.
Végezetül szeretnénk lebeszélni kollégáinkat arról, hogy olyan módosításokat javasoljanak, amelyek ellentétesek a jelentés alapelveivel és adott esetben irreális előnyöket biztosítanának a nagy országoknak a kisebb országok ellenében, illetve a kisebb országoknak a nagyobb országok ellenében, mely esetben munkánk hiábavalónak bizonyulna, mert a Tanács egyhangú szavazata nélkül ragaszkodnunk kell a Nizzai Szerződésben rögzített 736 helyhez.
Tehát, hölgyeim és uraim, kérem Önöket, hogy tartózkodjanak az országuk javára tett magas licitektől.
Az egész délutánt annak hirdetésével töltöttük, hogy mi vagyunk az egyetlen olyan demokratikus intézmény, amely védi az európaiak érdekét az intézményekkel, és a nemzeti önzéssel szemben.
Most, ma nagyszerű alkalom áll előttünk, hogy bebizonyítsuk, hűek vagyunk szavainkhoz a tetteinkben is.
(tetszésnyilvánítás)
előadó. - Tisztelt elnök úr! Javaslatainkat - Lamassoure úrét és jómagamét - melyet megerősített az Alkotmányügyi Bizottság, számos fejlesztést hoz az Európai Parlament összetételével kapcsolatos jelenlegi gyakorlatba.
Amennyiben elfogadják és megfelelően továbbfejlesztik, nem lesz több mesterséges csoportosulás, önkényes tárgyalás, vagy a tagok számával folyamatosan növekedő Európai Parlament hatékonyságának rovására tett bővítés.
Több lesz a reprezentativitást, demográfiai tényeken, nem pedig névleges vagy szimbolikus jogi kapcsolatokon alapulva, több lesz a szolidaritás a nagy és kis államok között a képviselet degresszív arányosságából adódóan, valamint polgári képviseleten alapuló teljes legitimitás lesz annak eredményeképpen, hogy az európai polgárok választják meg az Európai Parlamentet.
Az embernek észre kell vennie az európai polgárok szavazatain alapuló Európai Parlament demokratikus legitimációja és a tagállamok demográfiai valóságán alapuló Európai Parlamenten belüli nemzeti képviseltség közötti különbséget.
Mi, az Európai Parlament, egyszerre a polgárok és az államok képviselői vagyunk.
(Egyet nem értő moraj)
Máris látják: egyesek azt mondják, a polgároké, mások, hogy az államoké.
Egyszerre Bundestag és Bundesrat is vagyunk.
A jövőben talán meg kellene fontolni ezen dimenzió szétválasztását, de egyelőre - amint elfogadjuk, hogy a polgárok szavaznak és hogy a degresszív arányosságnak figyelembe kellene vennie a nemzeti területeken élő közösségek méretét - sajnos, mindkettő mi vagyunk.
Természetesen ennek keretein belül továbbra is tisztázni kell az európai polgárság fogalmát, és remélem, hogy ez a közeljövőben meg fog történni.
Jelentésünk azonban nem ideiglenes, hanem átmeneti.
Átmeneti, mivel azt hiszem, hogy a meghatározott alapelvek tartósak, viszont fejlődés szükséges, és biztos vagyok abban, hogy a jövőben hozzátehetjük azt, amit már javasoltunk Önöknek.
Így tehát számos módosított pontot emeltünk be, melyek véleményünk - Lamassoure úr és jómagam véleménye - szerint biztosítani fogja a Parlament összetételének rugalmasságát, alkalmazkodó képességét és jövőbeli fejlődését.
Ez a jelentés senkit sem büntet.
Talán a jobb demográfiai politikával rendelkezőket jutalmazza, és természetesen jobb demográfiai politikára szólít fel, mely magában foglalja a migrációs politika is.
Nem hiszem, hogy bárki vesztene egy nullamérlegű játékkal - és talán senki nem is nyer vele.
Amíg demokratikusabban legitim Parlamentünk van, mindenki nyer.
Van néhány módosításunk.
Néhány kolléga csökkenteni szeretné a degresszivitás az arányosság érdekében - a nagyobb arányosság még több helyet jelent a nagyobb országok számára.
Mások nagyobb degresszivitás akarnak, nem pedig nagyobb arányosságot.
A nagyobb degresszivitás a kis országok számára jelent több helyet.
Így tehát azt hiszem, hogy mindkét szélsőséges opciót el kell utasítanunk annak érdekében, hogy egy olyan opciót támogassunk, ami - bár én is úgy gondolom, hogy tökéletlen - egyelőre a legjobb megoldás.
Ez az a lehetőség, amit Lamassoure és én javasoltunk.
Egyesek szeretnék referencia alapon tekinteni.
Egyesek szeretnék, ha minden nemzeti polgárukat figyelembe vennék, függetlenül attól, melyik országban laknak.
Mások azt szeretnék, ha országuk minden lakosát számításba vennék.
Megint mások csak az egy bizonyos országban lakó európai polgárokat próbálják figyelembe venni.
Így e tekintetben megosztottak vagyunk.
Az az egyetlen megoldás, ha a jelenlegi gyakorlathoz és az aktuális Eurostat adatokhoz ragaszkodunk.
Végezetül egyesek politikai tekintélyért harcolnak, és azt hiszem, hogy ha nem vagyunk egyformán képviselve ebben a Parlamentben, akkor egyenlőtlen a politikai súlyunk.
Úgy gondolom, ha elfogadjuk a degresszivitást - és az arányos degresszivitást -, akkor nem maradhatnak meg tovább ezek a mesterséges csoportosulások.
Ha nem sikerül elfogadnunk ezt a határozatot, akkor attól tartok, hogy ez azt jelenti majd a külvilág számára, hogy az Európai Parlament nem képes elfogadni egy fontos reformot, és hogy mindig várnia kell arra, hogy egy végrehajtó intézmény mellett döntsön.
Azt hiszem, a KKK már azelőtt elszenvedi az első kudarcot, hogy megfontolná a napirendjén található kérdéseket, és ez a kudarc lehet, hogy egy teljes bukás előfutára.
Attól tartok, hogy mindenki Nizzához fog visszatérni és nem a hiú álmokhoz.
Attól tartok, hogy eztán egy olyan üzenetet fogunk közvetíteni, ami a nagy és kis országok közti törést fogja jelenteni, és ez tönkreteszi az egységről, becsületességről és befogadásról szőtt álmokat.
Így tehát egy, a kollégákhoz intézett kéréssel fejezem be.
Ezt a kérést európai felelősségünk és európai szolidaritásunk érzéséhez intézem.
Hic Rhodus, hic salta!
Itt van Rodosz, és bizonyítsuk itt, hogy igazi európaiak vagyunk, ne pedig azzal, hogy a Bizottságnak és a Tanácsnak adunk feladatokat.
a PPE-DE képviselőcsoport nevében. - (DE) Tisztelt elnök úr! A jelentés tisztázza a kérdéseket, amiért ki szeretném fejezni köszönetemet mindkét előadónak, Lamassoure és Severin uraknak egyaránt.
Egyértelművé teszi, hogy állandóan túllépjük a megadott felső és alsó korlátokat.
Ezért különösképp köszönetet szeretnél mondani.
Ez a tisztázás valamennyiünk számára fontos.
Másodszor ezen jelentésnek két következménye van.
Először is minél kevésbé csökken a nagyságrendünk, azaz minél jobban tartjuk magunkat az arányossághoz, annál hitelesebb lesz a Parlament tekintélye és legitimitása.
A szükséges degresszivitás mennyiségével kapcsolatos konfliktust - mennyivel kevesebb, mennyivel több kell - folyamatosan kezelni kell, és itt azt hiszem, logikus, ha azt mondjuk, hogy minél kisebb a degresszivitás, annál nagyobb a legitimitás.
Németként azt is hozzátenném, hogy természetesen némiképp problematikus, hogy mi, németek vagyunk az egyetlenek, akik kevesebbet kapunk, mint amennyit Nizza alapján kaphatnánk.
Egy kicsit több támogatást szeretnénk itt, ahogy a német sajtó ezt nagyon világosan közli.
Ezt el kell fogadnunk, mivel mi is úgy véljük, hogy az európai szempont sokkal fontosabb, mint az összes többi.
Végezetül két felismerés, amit alkalmaznunk kellene, tekintettel a jövőre.
Először: valóban abba az irányba kellene munkálkodnunk, hogy hosszú távon logikus rendszerre tegyünk szert, amit nem kell folyamatosan újratárgyalnunk.
Másodszor: van két ellentmondásos módosításunk, a 2. és a 3.
Képviselőcsoportunk úgy döntött, hogy bármi is lesz a szavazások eredménye a két ellentétes téma tekintetében, végül a képviselőcsoport a Lamassoure-Severin-jelentés mellett fog szavazni.
A Tanácsnak nincs kifogása.
A 2. módosításban, ami csak minimálisan tér el a Lamassoure-jelentés számaitól az lenne az eredmény, hogy a Tanács üzenetet kap a Parlamenttől a 2009-2014-es időszakra.
Így tehát azt hiszem, hogy mindent egybevetve Parlamentünk és minden képviselőcsoport teljesítette feladatát és a Tanács - ha hajlandó - meghozhatja a döntést.
Nagyon köszönöm az őszinte megbeszélést ebben a nehéz témakörben!
a PSE képviselőcsoport nevében. - Tisztelt elnök úr! A PSE képviselőcsoport nevében támogatni szeretném ezt a jelentést.
Képviselőcsoportom mellette fog szavazni, és reméljük, hogy ez a szöveg, amit 70%-os többséggel fogadtak el a bizottságban, most hasonlóan lenyűgöző többséggel kaphat támogatást a teljes Parlamentben.
Az előadók - helyesen, tekintettel az új Szerződés által lefektetett jogalkotási megszorításokra, tekintettel a KKK befejezése előtt jelenleg megállapított időkorlátokra - inkább a helyek elosztásában jelenleg meglévő anomáliák kijavítására összpontosított, mintsem a rendszer radikális javításának felvállalására, ami csak holtpontra vezethetett volna a KKK-ben és veszélyeztethette volna az új Szerződés elfogadását és ratifikálását.
Egyetlen tagállam sem fog különösebb csökkenést tapasztalni azon helyeinek számában, amire a jelen szerződések értelmében - melyekben 2009-től gondoskodnak a helyek elosztásától - jogosult, kivéve természetesen ott, ahol ezt maga a Szerződés fekteti le a Német Szövetségi Köztársaságnak.
Ezen a kivételen kívül egyetlen ország sem tapasztal majd csökkenést ahhoz képest, amit már a Szerződésben 2009-re terveztek.
Természetesen most egyes kollégáink megpróbálnak több helyet szerezni saját tagállamuknak, időnként azzal érvelve, hogy országuk népessége hirtelen jóval nagyobb lett annál, amit korábban feltételeztünk, nagyobb, mint amit a mindenki által használt - a Tanácsot is beleértve - Eurostat-adatok tükröznek.
Mások, nemzeti presztízsük okán azzal érvelnek, hogy ugyanolyan számú helyet kellene kapniuk, mint egy másik tagállam.
Be kell valljam, hogy nagyon meglepődtem az olasz kormány hozzáállásán.
Úgy tudom, hogy Prodi úr és minden bizonnyal egyes olasz képviselők is itt azzal érvelnek, hogy Olaszország számára elengedhetetlen, hogy ugyanannyi hellyel rendelkezzen, mint Franciaország és az Egyesült Királyság.
Mégis elfogadták - mindannyian elfogadtuk - az arányos degresszió, a népességgel arányos degresszió alapelvét.
Elfogadom, hogy országomnak egy hellyel kevesebb jut Franciaországnál, bár mostanáig mindig ugyanannyi volt.
Nem értem, hogy miért is lenne olyan nehéz Olaszországnak is elfogadnia, hogy kevesebb hellyel fog rendelkezni, mint Franciaország, ugyanezen okból kifolyólag.
És meglepve tapasztalom, hogy az egyik ország kormánya, amely oly gyakran mondta, hogy a közösségi jelleg tekintetében mindnyájunk számára példa, ugyanis olyan erős az elkötelezettsége Európa irányába, hogy nem nacionalista, mindig Európát helyezi saját nemzeti érdekei elé, és most Olaszország és Prodi úr azzal érvel, hogy Olaszországnak nemzeti presztízse okán ugyannyi hellyel kellene rendelkeznie, mint Franciaországnak és az Egyesült Királyságnak, még akkor is, ha népessége valójában nem különbözik.
Összefoglalva, hadd sürgessem a Házat, hogy támogassa a jelentést, utasítsa el a módosításokat és küldjön határozott üzenetet az Európai Tanácsnak.
az ALDE képviselőcsoport nevében. - Tisztelt elnök asszony! Az ALDE képviselőcsoport is támogatni fogja a Lamassoure-Severin-javaslatot.
Az KKK arra kér bennünket, hogy változtassuk meg az összetételt, hogy az megfeleljen a Reformszerződés feltételeinek, és ez teljesen ésszerű kérés.
Nekünk, mint Parlamentnek azt a határozott, egyértelmű üzenetet kell visszaküldenünk, hogy képesek vagyunk egy ilyen okos és bátor döntés meghozatalára.
Nincs igazi, határozott formula.
A 6. cikk a degresszív arányosságra egy gyakorlati és ésszerű meghatározást alkalmaz.
Természetesen én is elfogadom, hogy egyes nemzeti küldöttek javítani szeretnék a szövetség asztalánál elfoglalt pozíciójukat, de kiderült, hogy minden ilyen javaslat kölcsönösen ellentétes.
Kudarcot vallanak mindazok, akik a rendszer módosítására törekszenek.
A D'Hondt-javaslat túl sok hatalmat adna a nagyobb államoknak, és azt mondanám Friedrich úrnak, hogy javaslata megszegi a Szerződés degresszív arányossággal kapcsolatos alapelvét.
A square root rendszer túl sok hatalmat ad a kisebb államoknak.
Teljes mértékben elfogadom, hogy az olaszok felvetnek egy érdekes kérdést a statisztikai alapokról, és mint Parlament, meg kellene vizsgálnunk a nemzetek, állampolgárok, lakosok és szavazók közti megkülönböztetést.
Azonban a kérdés borzasztóan összetett, és alaposan lábbal tiporja a nemzeti szuverenitást a választási törvény és az állampolgárság területén.
Valószínűleg nem tudunk megoldani egy ilyen problémát egy hét leforgása alatt a KKK vége előtt.
Az KKK-t követően egy jelentésre kerül sor az Alkotmányügyi Bizottság részéről, aminél az a megtiszteltetés ért, hogy előadó lehetek, azaz foglalkozhatok mindezen kérdéssel és reformot javasolhatok az 1976. évi elsőfokú bírósági határozattal kapcsolatban.
Azonban ez a jövő év, nem pedig a jelen helyzet.
Közben támogassuk határozottan a javaslatot, és megoldást, ne pedig problémát küldjünk a KKK-nek.
(Taps)
az UEN képviselőcsoport nevében. - Tisztelt elnök asszony! Szeretnék kapcsolódni kollégáimhoz és megköszönni a társelőadóknak ezen nagyon nehéz és összetett témában tett erőfeszítéseiket.
Végtére is, dacára annak, amit néhány kolléga mondhat, a pulykák nem szavaznak a karácsonyra, így az Európai Parlament jelen tagjai közül miért is szeretné azt látni, hogy elveszik a helyét?
Legitim indoklás húzódik meg azok kívánság mögött, akik azt akarják, hogy övék legyen a legnagyobb számú hely minden egyes nemzeti kategóriában.
Nem szeretnék bárkit elhamarkodva ezzel a hozzáállással vádolni.
Mivel amikor visszatekintünk az 1979-ben történt első közvetlen európai parlamenti választásokat követő változásokra, akkor láthatjuk, hogy elképesztő demográfiai és népesség-tendenciai változások történtek szerte az Európai Unióban, melyhez az Európai Unió 2004-es kelet-európai terjeszkedése komolyan hozzájárult, lehetővé téve annyi ember más országba történő szabad mozgását, ami nagyban módosította a népességet.
Az egyik kényes elemre gondolok, amiről beszélnünk kell (és beszélhetünk a degresszív arányosságról az idők végezetéig), mégpedig arra, hogy mindig egyensúly uralkodott a különböző intézmények között - valamint a kisebb és nagyobb tagállamok között -, hogy biztosítsuk, egyetlen intézmény sem uralkodik a másik felett, és egyetlen tagállam sem uralkodhat egy-egy közepes vagy kisméretű tagállam felett.
Ezért fontos ezen egyensúly fenntartása, amennyire csak lehetséges.
Üdvözlöm, hogy az előadók egy kompromisszumos módosításba bevették az intézményközi egyensúly fenntartását.
Azonban amikor megnézzük a 27 országgal kapcsolatban alkalmazott adatokat - és egyéb kollégák több utalást tettek itt az Eurostat-féle adatokra -, akkor azt láthatjuk, hogy az Eurostat ezen országok közül 15 esetében csak ideiglenes számadatokat használ, melyek az adott országok központi statisztikai hivatalából származnak.
Azaz, a döntések csupán ideiglenes adatokon alapulnak, mikor pedig tartós hatást kellene gyakorolniuk a parlamenti helyek jövőbeli elosztására.
Figyelemmel kell lennünk a jövőbeli horvát bővítésre, ami ugyancsak negatív hatással jár.
Így tehát a kérdés megszavazásakor óvatosságra intek mindenkit.
a Verts/ALE képviselőcsoport nevében. - (DE) Tisztelt elnök asszony! Képviselőcsoportom nem fog erre a jelentésre szavazni, mivel a képviselet javasolt rendszere, valamint a helyek megosztása nem tartja tiszteletben a demokratikus alapelveket, fenntartja a történelmi egyenlőtlenségeket és ellentétben áll a Ház, mint az állampolgárok és szavazói képviseletével foglalkozó intézmény természetével.
Ezen nem beteljesületlen álmok.
Igen, Severin úr, sokan vannak, akik nagyon sokat akarnak, de amit mindannyiunknak akarnunk kell, az az, hogy legyen valamiféle elképzelésünk arról, mi is a Parlament.
Egy Parlament nem a tagállamok társadalmi-gazdasági kapacitásának képviselete - amint azt az előadók tegnap esti levelükben is mondták.
Nem; ez a szavazók képviselete és semmi több.
Vagy az állampolgárok képviselete, vagy nem is Parlament!
Nem Parlament, ha nincs démosz, amire alapozhatunk, és nem igaz, hogy Európában a polgárság kifejezésnek semmi köze a nemzetközi törvények szerint kifejezéshez vagy az Egyesült Államokban használatos állampolgárság kifejezéshez.
Ez pontosan ugyanaz, és azt javasolnám Önöknek, hogy nézzék át a meglévő szerződéseket.
Azt tanácsolom továbbá, hogy nézzék át az Alapvető Jogok Európai Chartáját, melyben megtalálhatók ezen állampolgárok jogai.
Azt is javaslom, hogy tekintsék át az Európai Bírósághoz való hozzáférés szabályait.
Valamint ajánlom, hogy nézzék át annak a szabályait, miként leszünk szavazók.
Ezt követően fel fogják ismerni, hogy a világ legkönnyebb dolga kitalálni, ki az Unió polgára és ki jogosult szavazásra ebben a Parlamentben.
Erről ötévente születik döntés.
Lakosok, népesség - ezek a társadalmi-gazdasági kapacitás szimbolikus kifejezései.
Azonban itt egyszer már kudarcot vallottunk, amikor Nizzában megkérdezték tőlünk: kedve Parlament, csak mondják meg maguk, milyen felépítést szeretnének.
Akkor sikertelenek voltunk.
Sajnos nem használtuk fel ezt a hét évet arra, hogy tisztázzuk, mi is ez a Parlament.
Így tehát újra felmérjük azt a történelmi képtelenséget és történelmi gyakorlati korlátokat, melyek a mai napig felmerültek.
Ezeknek semmi köze a demokráciához vagy az Alkotmánnyal kapcsolatos gondolkodáshoz.
a GUE/NGL képviselőcsoport nevében. - (DE) Tisztelt elnök asszony! Képviselőcsoportomban különböző vélemények vannak jelen.
Én azonban támogatom Lamassoure és Severin urak jelentését.
A jelentéssel a Parlament felelősen megtartja azon kezdeményezési jogát, hogy saját maga nyújtson be javaslatot jövőbeli összetételére vonatkozóan.
Ez a két előadó valódi európai lelkülettel végzett intenzív munkájának köszönhető.
A javaslat kiegyensúlyozott, egyértelmű, átfogó és átlátható rendszeren alapul, és fenntartható a jövőbeli bővítések idejére is.
A javaslat a különbözőség elvét követi.
Mind a 750 lehetséges hely felhasználásával biztosítja továbbá, hogy a jövőben a Parlament minden egyes ország főbb politikai irányainak teljes körére reflektálni fog.
A javaslat továbbá a szolidaritáselvén is alapszik, ennélfogva a nagyobb, népesebb tagállamok egyetértenek azzal, hogy kevesebb legyen a befolyásuk, és ezzel jobb képviseletet biztosítanak a kevésbé népes tagállamoknak.
Mindezek segítenek az Unió kohéziójának megerősítésében.
Így tehát remélem, hogy a Tanács fenntartás nélkül és gyorsan foganatosítja a Parlament javaslatát, még a 2009-es választások előtt.
Végezetül egy további megjegyzés.
Az érintett tagállamokban élő lakosság összes száma alapján számítják a képviselői helyeket - csakúgy, mint a Tanácsnál -, beleértve harmadik országok ott élő állampolgárait, mivel részei ennek a társadalomnak.
Azonban ez csupán az érme egyik oldala.
A harmadik országok azon állampolgárainak, akik tagállamainkban laknak, jogot kell biztosítani arra, hogy szavazzanak az Európai Parlamentre.
Mindig is harcoltam ezért, és továbbra is így teszek!
az IND/DEM képviselőcsoport nevében. - Tisztelt elnök asszony! Amikor ilyen jelentés kerül a kezünkbe az az általános tennivaló, hogy érvelünk amellett, hogy mit kellene az egyik országnak kapnia, a másiknak pedig veszítenie, ami csak azt bizonyítja, hogy az európai szolidaritás egy legenda csupán, és mindig győzedelmeskedik a nemzeti egoizmus.
Schulz úrnak az Európai Bizottság elnökével szembeni mostani német agressziójának fényében nézzünk egy jó módszert a nulla-egyenlegű játék megnyerésére.
A 8. cikkben egy afeletti siránkozásnak lehetünk tanúi, hogy Németország helyeket veszít.
Egyre többet és többet hallunk ebből a jajveszékelésből: azt, hogy több EU-s dokumentumot kellene lefordítani német nyelvre, hogy Németország a legnagyobb nettó befizető az EU-költségvetésben, hogy saját hellyel kellene rendelkeznie az ENSZ Biztonsági Tanácsában, és így tovább.
Egy egész panaszlistát állíthatnánk össze ezekből.
Ezzel egyidőben Severin úr arról próbál meggyőzni bennünket meghatározatlan degresszív arányosságán keresztül - ami véletlenül nem érinti saját Romániáját -, hogy amikor Lengyelország három helyet veszít, valójában nyer egyet.
Bárcsak ilyen jól működne ez az elv a kaszinóban.
De tisztázzuk a dolgokat.
Csak egy yorkshire-i szocialista fogadhatná el, hogy kettő meg kettő öt.
az ITS képviselőcsoport nevében. - (IT) Tisztelt elnök asszony!
Hölgyeim és uraim! A Lamassoure-Severin-jelentést gúnyosan el kellene utasítani ideológiai olaszellenes háttértartalma miatt és az alapjául szolgáló politikai érvekkel szembeni szakmai érvek felületességéből adódóan.
Nem fogom taglalni annak a fő szempontjait, hogy mennyit nyom nálam a latba a ius sanguinis szemben a ius loci jakobinizmusával, mivel ez teljes mértékben hiányzik az előadók és a kezdeményezést megrendelők gondolkodásából.
Nem vagyok jogi szakértő, nincs olyan nagy hírnevem, mint Manzella professzornak, az olasz Szenátus Európai Bizottsága elnökének, sem pedig olyan, mint képviselőtársaimnak, akik egyöntetű pontossággal tudnak dacolni a jelentésben tett állítások jogi ellentmondásaival.
Azonban úgy vélem, hogy érdemes hangsúlyozni, hogy az előadók számára nem számítanak tagadhatatlan tények: a politikában ez az az érdem és szerep, ami a múltban és a jelenben is Olaszországé Európa intézményében.
A degresszív arányosság nagyon szegényesen olaszosított alapelve, mely újrafogalmazza a helyeknek a felfüggesztett Alkotmányos Szerződésben meghatározott kiosztását, egyértelműen diszkriminatív Olaszországgal szemben.
Egyes országok számára maradtak még zárójeles dolgok a rendszerben, és találhatunk példát a tények égbekiáltó eltorzítására, mint például azt, hogy Észtország ugyanannyi helyet kap, mint Málta, bár háromszor akkora a népessége.
El tudjuk fogadni, hogy az Egyesült Királyságban a szavazati joggal rendelkezők közé a nem európai polgárnak számító lakosok is bele fognak számítani, és ennek alapján az előadók az Egyesült Királyságnak eggyel több helyet juttatnak, mint Olaszországnak, még akkor is, ha a szavazati joggal rendelkezők közül, csak kicsivel több, mint az egyharmad szavazott a 2004-es választáson.
El tudjuk fogadni, hogy Franciaország, ami a születési helyek ugyanolyan változatossága mellett állítja össze választókörzeteit és tölti meg demokratikus profilját, mint amit nemzeti futballcsapatánál tapasztalunk, Olaszországnál kettővel több helyet kap.
El tudjuk fogadni az olasz kormány tunyaságát és láttuk a csapongást a tanácsi vita előkészítésének idejében.
Van azonban valami, amit nem fogadhatunk el.
Az előadók ragaszkodnak az állampolgárság részükől alkalmazott vitatható értelméhez.
Azt állítják, hogy bárki, aki Európában él, még akkor is szavazó, ha Európán kívüli útlevéllel és állampolgársággal rendelkezik.
A számításból kizárják azonban az Európán kívül élő polgárokat.
Ez adja a visszataszító, manipulatív és elfogadhatatlan olaszellenes diszkrimináció ötletét, amit a lehető leghatározottabban ellenzünk!
(SK) Mindenekelőtt szeretném kifejezni támogatásomat Lamassoure és Severin előadó urak felé jelentésükkel kapcsolatban.
Ki kell békülnünk azzal a ténnyel, hogy a Szlovák Köztársaság elveszít egy képviselőt a megállapodás szerinti degresszív arányosság elve értelmében.
Ami a parlamenti helyek arányos kiosztását illeti, ezt az alapelvet ki kellene terjeszteni az EU foglalkoztatáspolitikájának valamennyi területére.
Így tehát azt kérem, hogy a 12 új tagállam képviselőinek és alkalmazottainak számát valamennyi EU-s intézményben emeljék meg.
Azt hiszem, minden tagállam megfelelő számú olyan képzett emberrel rendelkezik, akik értékes hozzájárulást jelenthetnek az EU-nak.
Az egyenlőség az EU alapelveinek egyike.
Még az eredeti tagállamok is tiszteletet tanúsítottak ennek az elvnek akkor, amikor maguk között üdvözölték a 12 új tagállamot.
Ezt minden területre alkalmazni kellene, és nem csupán az európai parlamenti képviselői vagy biztosi pozíciókra.
Követelem az egyenlőség alapelvének betartását és tiszteletben tartását.
Amikor az új tagállamok csatlakoztak az EU-hoz, akkor számos kritériumnak kellett megfelelniük.
Most arra kérem az EU egészét, hogy teljesítse velük szembeni kötelezettségeit.
(SV) Tisztelt elnök asszony! Lamassoure úr jelentésének támogatásával az Európai Unió történelmi jelentőségű lépést tehet.
Ezzel a jelentéssel egy olyan időszakot hagyhatunk a hátunk mögött, amikor az európai parlamenti helyek számának kiosztása egy olyan rendszeren alapult, amiben a különböző országokat különféle csoportokba kategorizálták a különböző kormányfők tárgyalási képességei alapján, és amiben feltételezhető, hogy ütköztek az EU tagállamainak érdekei.
Amennyiben a Parlament azt választja, hogy támogatja Lamassoure úr jelentését, akkor magunk mögött hagyjuk ezt a rendszert és egy, az arányossági elven alapuló rendszer irányába mozdulunk el, ahol az adott ország mérete határozza meg a parlamenti képviseletet.
A mostanáig érvényben levő rendszert nagyon nehéz elmagyarázni, de a Lamassoure-jelentéssel kapható rendszert érthetővé lehet tenni.
Egy maximum és egy minimum szinten alapszik, és azon, hogy figyelembe veszi a különböző országokban élő emberek számát.
Ez az elv a jövő vonatkozásában is tartható.
Ez azt jelentik, hogy nem támogatja egyik vagy másik ország érdekeit sem, hanem a polgárok számát veszi számításba.
Ez előremutató lépés az Európai Unió demokratikus folyamatában.
Szeretném, ha elég egyértelmű lenne, milyen alternatívával is nézünk szembe.
Vagy támogatjuk a Lamassoure-jelentés javaslatait, vagy visszatérünk a Nizzai Szerződéshez annak önkényességeivel és alkudozásaival együtt, melyeket szembenálló nemzeti érdekek jellemeztek.
A fenti padsorok utolsó felszólalóit és izgatottságukat hallva a konfliktusokkal kapcsolatos nemzeti érdekeket is hallom.
Támogatni kellene a Lamassoure-jelentést, mivel alapelven alapul.
(PT) Tisztelt elnök asszony!
Hölgyeim és uraim! Az Alkotmányügyi Bizottság Alain Lamassoure és Adrian Severin által megszövegezett, az Európai Parlament jövőbeli összetételéről szóló jelentése fontos írás, ami egy kiegyensúlyozott és objektív megoldásra világít rá, ami politikailag szólva meglehetősen érzékeny.
Így tehát gratulálni szeretnék a két társelőadónak.
Nem szabadna elfelejtenünk, hogy a múlt júniusi európa tanácsi ülés volt az, ami megoldást ígért az Európai Parlamentnek - 2007 októberéig - annak jövőbeli összetétele jelentette problémára, hogy a magoldást időben alkalmazni lehessen a 2009-es európai választásokhoz.
Azok számára, akik attól tartottak, hogy a Parlament nem tudja majd megoldani ezt a kérdést a nacionalista ideológia elharapózása miatt, azok számára ez a jelentés helyes válasz, és azt bizonyítja, hogy ez az intézmény gyakorlott a közös európai érdek megállapításában és kifejezésében azon nemzeti dinamikákon belül, melyek hajlamosak a kormányközi ügyek bonyolítására.
Fontos tisztázni az Európai Parlament pozícióját a KKK zökkenőmentes munkája érdekében, amit október 18-19-én kellene befejezni Lisszabonban.
Így tehát alapvető fontosságú a helyek degresszív arányosság elvén alapuló elosztásáról szóló ezen új javaslat és az Unió intézményeinek reformcsomagja közti politikai kapcsolat elismerése, főleg a dupla többség alapelvéé a tanácsi többség meghatározásához.
Szeretném megragadni az alkalmat, hogy kihangsúlyozzam, a Reformszerződés intézményi szempontjának koherensnek kell lennie, valamint a dupla többség kérdését illetően, aminek hatályba léptetésére állítólagosan csak 2014-2017-ben kerül sor, azt, hogy a Szerződéseknek nem szabadna az Ioannina egyezséghez hasonló gentlemen's agreementet tartalmazniuk, melyek érvényben maradnak, de míg a jelen keretek között jogilag elismerik őket, gyakorlatilag csupán azt szolgálják, hogy akadályozzák a Tanács döntéshozatali folyamatait.
Már kezdettől fogva tudtuk, hogy az Európai Parlament összetétele nem lehet csupán matematikai kérdés.
A jelen tényezők korlátain belül a tervezett megoldásnak három alapelvnek kellene megfelelnie: a szolidaritás elve, melynek értelmében a legnagyobb népességgel rendelkező tagállamok elfogadják, hogy továbbra sem felel meg képviseletük népességszámuknak, a pluralitás elve, hogy lehetővé váljon minden egyes országban a fő politikai irányultságok teljes körű képviselete, valamint a hatékonyság elve, ami olyan szintre korlátozza a képviselők maximális számát, ami összeegyeztethető a törvényhozó gyűlési szerepkörrel.
A degresszív arányosság elvének alkalmazásával a jelentések egy ésszerűen konszenzusos javaslatot érnek el.
Összefoglalásul azt szeretném mondani, tisztelt elnök asszony, hogy az Európai Parlamentnek nincs szüksége arra, hogy az elért megállapodást tökéletesnek tekintse még azelőtt, hogy megadhatná politikai hozzájárulását.
Gyengeségei ellenére a jelen szöveg fokozza az Európai Parlament hitelességét és sokkal jobb, mint az önző nemzeti szempontok közti birkózás, ami sokba kerül mind az Uniónak, mind pedig polgárainak.
Az Európai Tanács fontos ülésének előestéjén eme Ház - ami polgárainkat képviseli, bár nehezen tudom követni az az elképzelést, hogy ez a Ház a tagállamokat is képviseli - az európai érdeket tette első helyre abban bízva, hogy az államfők is ezt fogják tenni.
(SV) Létezik a polgároknak egy nagy csoportja, akiket elhanyagoltak az Európai Parlament összetételének megvitatása során.
Arra a közel 50 millió európaira gondolok, aki regionális vagy nemzeti nyelvi kisebbségekhez tartoznak.
Napjainkban csak maroknyian vagyunk olyan képviselők, akik ezeket a csoportokat képviselik.
Ez elfogadhatatlan, és sajnálatos módon hamis képet alkot az Európai Parlamentről.
Olyan, mintha nem értenénk azt a sebezhető helyzete, amiben bizonyos nyelvi kisebbségek még mindig élnek.
Lamassoure és Severin urak jelentése, ami a "degresszív arányosság” elvén alapul, briliáns bizonysága a statisztikai munkának, és én is mellette fogok szavazni, de arra is vennünk kell a bátorságot, hogy egyéb lényegi kérdések megvitatását is megkezdjük.
Hogyan érjük el, hogy a polgárok jobban bízzanak az Európai Unióban?
Miként garantáljuk, hogy az EU és az Európai Parlament beváltsa azokat a célokat, melyek követését másoknál látni szeretnénk; azaz Hogan biztosítjuk, hogy a kisebbségek is hallathatják hangjukat?
Hölgyeim és uraim! Mi, parlamenti képviselők megengedjük, hogy a regionális és nemzeti nyelvi kisebbségek a nemzeti kormányok jóindulatának vannak kiszolgáltatva, melyek talán adnak nekik helyet, vagy azt akarjuk, hogy ezek a kisebbségek ne képviseltessék magukat az Európai Parlamentben?
A válasznak egy határozott "nem”-nek kell lennie!
Így a sokféleség biztosítása érdekében ideje az Európai Parlamentben néhány helyet fenntartani a nyelvi kisebbségeknek is.
Jómagam Finnország svédajkú lakossága és Åland tartomány nevében szólalok fel.
(IT) Tisztelt elnök úr!
Hölgyeim is Uraim! A Parlament helyeinek elosztásáról szóló jelentés tartalmaz néhány egyértelmű ellentmondást, melyeket az előadók tegnap kiküldött levele is megerősített, mintha csak igazolná az ilyen politikailag érzékeny kérdésekkel kapcsolatos pozíciójukat, és eltorzítja a polgárság mindig is törvényekben meghatározott törvényi fogalmát.
A jelentésben előterjesztett alapelv túlmegy mind a nemzetállamokon, mind pedig a Szerződéseken.
Jogi szempontból az európai polgárság egy olyan jogi helyzet, melyet azok, és csakis azok élveznek, akik valamely tagállam állampolgárai, és akik ennek eredményeképpen birtokában vannak az ezen státushoz kapcsolódó valamennyi jognak és kötelezettségnek.
Állampolgárság, nem pedig állandó lakóhely - ez az, amit vizsgálni kell.
Ez a javaslat eltorzítja továbbá a következő szerződés tervezetében alkalmazott megközelítést, mely határozottan kimondja, hogy a polgárság fogalmának semmi köze a lakhelyhez.
Az Európai Parlament elmulasztotta annak hatalmas lehetőségét, hogy megmutassa a többi intézménynek, képes önmagán belül olyan jogi alapelveken alapuló megoldásokat találni, melyeket mindenki elismer és elfogad.
Azt kérdezném az előadóktól, miért van az, hogy meg sem fontolták annak a lehetőségét, hogy a helyek kiosztása céljából a tagállamok állampolgárainak számát használják, nem pedig az ott lakó népességet.
Talán azért, hogy egyes országoknak több előnyt juttassanak, mint másoknak?
Nézzük az Egyesült Királyság esetét, mely az európai választásokkor még azoknak is ad szavazatot, akik nem EU-polgárok.
Lamassoure úr, Severin úr! Azt állítani, amint azt Önök is tették, hogy senkit sem büntettek a Nizzai Szerződéshez képest, számomra az igazság egyértelmű elferdítésének tűnik, mely kapcsán mások jogorvoslatot fognak követelni.
Ennélfogva nem tudjuk támogatni ezt a jelentést.
Nem csak azért, mert ártalmas is, nem csupán országainknak - országomnak -, hanem az Unió többi országának is.
Ártalmas továbbá a képviseleti demokrácia és a jövőbeli szerződés számára, ami - amint azt Önök is elismerték - a parlamenti helyek kiosztása számára alapul szolgáló iránymutatásokat és elveket tartalmaz.
Nem mellőzhetjük az európai polgárság, mint Parlamentünk demokratikus legitimációjának alapelvét.
(IT) Tisztelt elnök asszony!
Hölgyeim és uraim! Támogatom az Európai Parlament döntéshozatali szerepét, ami ellen gyakran érvelnek, de úgy tűnik, hogy a kormányok ezt a javaslatot a Ház manipulálására kívánják használni.
Ez a helyek elosztására vonatkozó javaslat - véleményünk szerint - meggondolatlan.
Olaszországot büntetik, és ez aggodalomra ad okot; azonban leginkább az számít, hogy ezen büntetés alaptalan indokokon nyugszik.
Romba dől a történelmi egyenlőség, és ami a legrosszabb, a helyek elosztását az állampolgári jogokkal nem rendelkező helybeli lakosság nevében módosítják.
Azok, akik Olaszországhoz hasonlóan megadták a nem az országban lakó állampolgároknak a szavazati jogot, most büntetésben részesülnek Amire szükségünk van, az valami egészen más: azt hiszem például, hogy valóban lakóhelyen alapuló polgárságra van szükségünk, de olyanra, ami nem csupán a parlamenti képviselők megválasztása szempontjából, hanem a szavazati és választhatósági jog szempontjából is számít.
Garantálnunk kell a politikai kisebbségeknek és a kis államoknak is a képviseletet; ezt határozottan ki kell fejeznünk a nemzeti választási törvényekben alkalmazásra váró kritériumokban, és új intézkedéseken is gondolkodnunk kell, melyek a legtöbbet hozzák ki az európai pártokból és önképviseleti képességükből a választásokon.
Ezeknek egyike sem jelenik meg ebben a jelentésben, és ezen okból kifolyólag ellene fogok szavazni.
(DA) Tisztelt elnök asszony! A jelentés, amit a Parlament holnap fogad el, hatékonyan meg fogja állítani Törökország és egyéb népes európai országok EU-s csatlakozását.
Németországnak szava megkétszereződött a Tanácsban, míg a kisebb országoké megfeleződött.
Ezzel egyidőben egyes nagyobb országok több helyet fognak szerezni a Parlamentben.
Összességében Németország továbbra is kárpótolva lesz azért, hogy a Tanácsban ugyanannyi szavazata van, mint Olaszországnak, az Egyesült Királyságnak és Franciaországban, bár jelenleg a Tanácsban a maximumot hozza ki a létszámból.
Nem hiszem, hogy a nagyobb országok újra ilyen haszonra tesznek szert, és a kisebbek nem tudnak többre szert tenni, ha a választók a döntéseket legitimnek tartják: hallgassák csak Lax urat.
Azt kérném a nagyobb országoktól, hogy álljanak meg és gondolkodjanak.
Nem kerülhet egyszerre sor a népességi adatok alapján történő szavazásra a Tanácsban és ugyanazon szavazási elv megközelítésére a Parlamentben is.
Az Egyesült Államokban a Szenátuson belül egyenlőség van az államok között.
Németországban a Saar-vidék mely egymillió lakossal rendelkezik, három szavazattal rendelkezik a német parlament felső házában, míg Rhineland-Palatinate 18 milliós lakosságával hattal, azaz a német rendszer nehezen mondható igazságosnak.
Amikor országom csatlakozott az EK-hoz, Németországnak háromszor annyi szavazata volt a Tanácsban, mint Dániának; most tizenötször annyi lesz.
Korábban Németországnak három és félszer annyi helye volt a Parlamentben, mint Dániának; most nyolcszor annyi lesz.
Ez túl egyenlőtlen, és sosem fogják megérteni a választók.
Tönkre fogja tenni az EU-t - ez a probléma.
(NL) Tisztelt elnök asszony! Engedje meg, hogy azzal kezdjem, hogy a jelenleg vitatott határozat időzítésével kapcsolatos kétségeimnek adok hangot.
Igaz, hogy az Európai Tanács júniusi ülése arra kérte a Parlamentet, hogy álljon elő egy tervezettel a Parlament jövőbeli összetételét illetően, de most rájövünk arra, hogy az egész javaslat a Reformszerződésen alapul, egy olyan szövegen, amit még ratifikálni kell, nem is beszélve a hatályba léptetésről.
Más szavakkal: fordítva üljük meg a lovat.
Mellesleg nem ez az első ilyen eset, és valóban kezd bosszantó lenni.
Itt most nem az Azonosság, Tradíció és Szuverenitás Csoport nevében, hanem egy kis tagállam - vagy inkább jövőbeli tagállam - nevében beszélek, ugyanis már nem az a kérdés, hogy szétválik-e Belgium, hanem az, hogy mikor, és Flandria független állam lesz.
Eltértem a tárgytól.
Azt hiszem, hogy a mostani jelentésben javasolt degresszív arányosság elve a leginkább működőképes és a legigazságosabb kezdőpont, legalábbis ha az ember úgy gondolja, hogy a kisebb tagállamoknak és parlamenti képviselőiknek is képeseknek kell lenniük arra, hogy érdemi szerepet töltsenek be.
Mindenesetre támogatom ezen degresszív arányosság általános értelmezését, és így támogatni kívánom Bonde úr megfelelő módosítását.
Véleményem szerint az az Európai Unió érdeke, hogy a kisebb tagállamok a lehető legjobb képviseletet kapják az Európai Parlamentben; amennyiben nem így lesz, akkor további csökkenést tapasztalhatunk majd az európai intézmények támogatottságában az emberek körében.
(PL) Tisztelt elnök asszony! A mai napon két egymást követő vitára kerül sor itt, az Európai Parlamentben, melyek megmondják, milyen szabály lesz az Európai Unióban és milyen lesz a hatalom megosztása.
Számomra, Lengyelország és a Lengyel Családok Ligája képviselője számára ez egy nagyon szomorú vita.
Nagyon kritikus véleménnyel vagyok arról az új szándékról, hogy az Alkotmányos Szerződést Reformszerződés néven szeretnénk bevezetni, csakúgy, mint az európai parlamenti szavazatok új kiosztásáról, ami diszkriminatív országommal szemben.
Az Európai Parlament Alkotmányügyi Bizottsága által elfogadott meglehetősen kétséges és erőszakolt érveken alapuló jelentés egyértelműen odacsap egyes országoknak, másoknak pedig kedvez; és nem is első alkalommal.
Ehhez nem tudom hozzájárulásomat adni.
Felkérem Lengyelország elnökét, hogy egy héten belül utasítsa el ezt a Szerződést Lisszabonban.
Tisztelt elnök asszony! Azt hiszem ez az utóbbi öt évben a plenárisban folytatott munkánk legszomorúbb napja, mivel ez az első alkalom - legalábbis én úgy érzem -, hogy kormányközi testület lett.
Ez az 1997-es amszterdami és a 2000-es nizzai éjszakákra emlékeztet.
És a mai napon a képviselőcsoportban és azt hiszem, itt a plenárisban is láthatjuk, hogy miről is van szó.
Én valóban azt hittem, hogy az Európai Parlament azért van itt, hogy minden európai érdekét képviselje, nem pedig azért, hogy korlátozza a nemzeti érdekeket.
Három lehetőség van előttünk: egyik a Severin-Lamassoure-javaslat, ami - azt hiszem - európai javaslat.
Kiváló indítvány, csodás munkát végeztek, és gratulációt érdemelnek.
(Taps)
A második lehetőség, hogy menjünk vissza Nizzába.
Néhányunk talán ezt akarja; nem tudom.
De tényleg ezt akarjuk?
Ezért folytatjuk le ezt az egész vitát?
Vissza akarunk térni Nizzához?
Spanyolország el akarja veszíteni a helyeit?
Lengyelország helyeket akar veszíteni?
Nem tudom.
A harmadik lehetőséget provokatív opciónak hívom, ami két provokációt tartalmaz: egy, adjunk a nagy államoknak sokkal többet, a kis államoknak pedig sokkal kevesebbet.
A másik provokáció a másik oldalról jön: adjunk sokat a kicsiknek és abszolút semmit se a nagyoknak.
Ezt akarjuk?
Ezért vagyunk itt?
Nem hiszem.
Legalábbis remélem, hogy nem.
A holnapi vita az Európai Parlament hitelességéről szól, valamint arról, hogy meg tudunk-e hozni egy racionális, logikus és igazságos döntést.
Elő tudunk állni egy javaslattal, vagy ugyanolyanok vagyunk, mint a tagállamok?
(Taps)
(DE) Tisztelt elnök asszony! Képviselőtársaim!
A Parlament nem ad segítséget ehhez a Lamassoure/Severin-jelentéshez. 2009-ben kiosztjuk a helyeket, bár 2014-ig nem él a szavazatok elosztásának új formája a Miniszterek Tanácsában.
Készen állunk arra, hogy bevezessük ezt az eljárást a következő időszakra.
Azonban a teljes javaslat csak akkor érvényes, ha van egy új szerződés.
Ha az új szerződés nem valósul meg, akkor a Nizzai Szerződés és a csatlakozási szerződések maradnak érvényben, ami azt jelenti, hogy minden országnak kevesebb helye lesz.
Így tehát nagy érdeknek kellene fűződnie ezen javaslat támogatásához a holnapi plenárison.
Köszönöm mindkét előadónak, Lamassoure és Severin uraknak az elvégzett munkát.
Nem szolgálhatunk mindenki megelégedésére; az csodával lenne határos.
Azonban tiltakozom az ellen, amit a lengyelek mondtak, hogy bárkit is diszkriminálnánk.
Senkivel szemben sincs szó diszkriminációról.
Pont ellenkezőleg: egy olyan javaslatot terjesztettek elő, ami elfogadható, és objektív ismérvekhez ragaszkodik, aminek alapján el lehet osztani helyeinket.
Folytatnunk kell azonban az olasz kollégáink által megkezdett vitát, mégpedig azt a vitát, hogy az Európai Unióban a polgárság fogalma ugyanaz-e, mint nemzeti szinten.
A nemzetállamoknak zárt határai vannak, és mindenki mást kizárnak.
Az EU más elveken nyugszik, és tulajdonképpen azért kiszélesítjük ezt a vitát, hogy az EU valamennyi lakosát képviselhessük, ne csupán azokat, akik a tagállamok útlevelével rendelkeznek.
30 millióan vannak olyanok az EU-ban, akik nem rendelkeznek a tagállamok által kiállított útlevéllel, viszont tiszteletben tartják törvényeinket.
A következő alkalommal erre újból vissza kell térnünk.
Köszönöm ezt a javaslatot, ami elindít bennünket a Kormányközi Konferencia és egy új európai szerződés sikeres befejezésének útján.
Tisztelt elnök asszony! Csak azt szeretném mondani Stubb úrnak, hogy Litvánia az általa megadott egyik esetben sem nyer.
(LT) Azt szeretném mondani Alexander úrnak, hogy Litvániának ugyanannyi helye lesz mindhárom esetben, mivel az első esetben pontosan meghatározott, a második esetben pontosan meghatározott, a harmadik esetben...
Amikor itt Parlamentként vitázunk (mivel a Parlament elnöke nem elnököl ezen a fontos ülésen), amikor a Parlamentről vitázunk és nem látom Lamassoure urat.
Itt van a Házban?
Miért kellene beszélnünk?
Elmentek a kulcsfontosságú személyek.
Minden egyértelmű.
Azért beszélek erről, mert valóban beszélnünk kell egy közös otthonról, egy közös Európáról, és minden ország minden hangját meg kellene hallgatnunk.
Az az országom problémája, hogy évszázadokig harcoltunk életbenmaradásunkért.
Nagyon kis nemzet vagyunk.
Mostanában sokan élnek más országokban, vállalkozásaikban dolgoznak, és gyakorlatilag nem fogják tudni megoldani Európa problémáit.
Megpróbálunk fenntartani egy kapcsolatot, együtt lenni, egy nemzet lenni és nem eltűnni a térképről, de ezek az emberek nem fognak tudni szavazni, mivel az európai parlamenti képviselők száma az állampolgárok száma alapján lesz meghatározva; mégis, Alexander, az Önök országában élnek, csakúgy, mint Nagy-Britanniában és Írországban, és ott becsületesen dolgoznak.
Természetesen, megválaszthatják Svédország, Finnország, Nagy-Britannia vagy Olaszország képviselőit, de ily módon egyszerűen elutasítanak minket, mint nemzetet.
Így tehát ez az engem aggasztó legfontosabb kérdés, és sajnálom, hogy - amint azt Lamassoure úr mondja - e Házban valóban keveset beszélünk az értékekről.
A mai vita is tökéletes példa erre.
Nézzük a vezetékneveket, tudom, kinek hány helye van, és előre meg tudom mondani, milyen véleményt fognak képviselni.
(PL) Tisztelt elnök asszony! Már régóta hozzászoktam a Házban uralkodó felháborító képmutatáshoz.
Azonban a mai napon fel szeretnék tenni egy kérdést.
Rendben, minden, amit akarnak - amint azt a legtöbb beszédből hallom - azért van, hogy változás történjen a szavazási alapelvekben és az európai parlamenti helyek kiosztásában, hogy egy adott ország állampolgársága ne legyen döntő, más szavakkal Önök azt mondják, hogy már egy integrált, egységes normákkal és érdekekkel rendelkező európai lakosságra tekintenek.
Ilyen tehát egy európai lakosság.
Szeretném megkérdezni valamennyi szenteskedőt, hogyan lehet az, hogy szegény öreg Lengyelország a mezőgazdasági támogatásoknak csak egyharmadát kapja, hogy a németek, a leggazdagabbak a közös energiapolitika ellenére egyéb államok feje fölött Oroszországgal akarnak tárgyalni, és olajvezetéket akarnak vezetni a tenger alatt annak a környezetvédelemre gyakorolt fenyegetésével együtt?
Össze lehet egyeztetni ezt a két dolgot?
És ha amit mondok, igaz, akkor nem túl korai még megalkotni egy európai állam mítoszát?
Dolgoznunk kell ebbe az irányba, de lassan és szisztematikusan, míg az ilyen típusú siettetett lépések csak az eredetileg tervezettek ellentétét eredményezheti.
(ES) Tisztelt elnök asszony! Értem a vállalkozás nehézségét, és elismerem, köszönöm az előadók munkáját.
Azonban a helyek megosztásáról szóló javaslat egyes pontja - véleményem szerint - túl önkényesek, és nem veszik eléggé figyelembe a jelenlegi Nizzai Szerződéstől örökölt szükséges intézményi egyensúlyt.
Így egyes képviselők olyan módosításokat írtak alá, melyeket holnap nyújtanak be a plenárisnak, és melyek - ezt szeretném hangsúlyozni - teljes mértékben tiszteletben tartják a degresszív arányosság elvét; továbbá véleményünk szerint objektívvé teszik a helyek kiosztását a jövő tekintetében azzal, hogy egyértelmű és átlátható kritériumokhoz kötik azokat.
Ezen módosítások egyike, amire összpontosítani szeretnék, és ami a 2009-es választásokkor lép hatályba, összhangban van azon legbölcsebb tanulmányok egyikével, amit a spanyol kormány készített, majd küldött meg a Parlamentnek és a Tanácsnak.
Amint azt Önök is meg fogják érteni, hölgyeim és uraim, nem vagyok bűnös abban, hogy partizán indokokból védem a jelenlegi spanyol kormány javaslatait, de az az igazság, hogy ebben az esetben a demográfiai tényezőt jobban figyelembe veszik, és nélkülözhetetlennek kellene tartani azon intézmény alakításában, ami az emberek érdekeit képviseli.
Így tehát, elnök asszony, arra szeretném kérni az előadókat, hogy ezeket is vegyék figyelembe, képviselőtársaimat pedig, hogy szavazzanak rájuk, és mindenesetre remélem, hogy az Európai Tanács benyújtotta, megvédte és figyelembe vette azokat jövő heti döntésekor.
(ES) Tisztelt elnök asszony! Nem volt könnyű vállalkozás, és azt hiszem, hogy Lamassoure úr az Európai Néppárt képviselőcsoportjából és Severin úr a Szocialista Csoporttól, csodás jelentéssel lepett meg bennünket, ami mélységesen európai és Európa-barát.
Igaza van Stubb úrnak: ez egyike a legszomorúbb vitáknak, amelynek ebben a Házban tanúja voltam, de remélem, hogy holnap e jelentés szavazásának eredménye az eddig tapasztaltak egyik legszebb pillanata lesz, mivel ez a jelentés, ami nem csupán az övéké, hanem az Alkotmányügyi Bizottsághoz is tartozik, 70 %-os támogatással elsőként válaszol arra, amit a Tanács kérdezett ettől a Háztól; másodszor, a degresszív arányosság elvét alkalmazza, harmadszor, reprezentatív Parlamentet eredményez, ami egy olyan dolog, ami lehetetlen lenne a Nizzai Szerződéssel, részben, mivel ezen szerződés értelmében megbocsáthatatlan és igazolhatatlan módon egyes országok, így például Spanyolország arra jutottak, hogy nincs arányos logika képviseletük tekintetében.
Szerencsére Lamassoure és Severin urak javaslata az Alkotmányügyi Bizottság részéről megfelelően oldja meg a problémát.
A kérdés a következő: vagy ez a jelentés vagy Nizza.
Vagy ez a jelentés egy reprezentatív Parlamenttel, vagy Nizza egy olyan Parlamenttel, ami nem teljesen reprezentatív.
Meg lehet hozni ezzel kapcsolatban minden ígéretet, amit csak akarunk, de természetesen egy realisztikus jelentésre van szükségünk ahhoz, hogy a Lisszaboni Csúcson a Parlament elismertesse erőfeszítéseit, és támogatást kapjon ahhoz az új Reformszerződés elfogadása mellett.
Nagyon köszönöm.
(DE) Tisztelt elnök asszony! Engedje meg, hogy azzal kezdjem, a Szabad Demokrata Párt (FDP) tagjai holnapra szabad szavazást engedélyeztek.
Így tehát nem lesz pártvonal.
Miért?
Nehéz helyzet áll fenn.
Természetesen romlik Németország helyzete.
A mostanáig alkalmazott képviselőnkénti 832 000 szavazó helyett most 858 000 lesz.
A Parlament ezt 2009-től szeretné alkalmazni.
Ez a Tanácsban 2014-ig nem fog megtörténni.
Egyebek között erről van szó.
Még a jó német napilapok is, mint például a berlini Tagesspiegel is azt írja, hogy holnap újból elosztásra kerülnek a helyek.
Vannak olyan képviselők itt, a Parlamentben, akik azt mondják: Németország holnap három helyet fog veszíteni.
Az a probléma - és itt most rátérünk arra a részre, amit személy szerint én is támogatok -, hogy ez helytelen.
A Lamassoure/Severin-jelentés a Szerződés szerinti lehető legmagasabb számú helyet biztosítja Németországnak.
A Nizzai Szerződés már kiköti, hogy a helyek maximális száma 96.
Ezt a jelentés egyértelműen helyesli.
Akkor miről is szól ez a vita?
Miért van ez a provokáció a d'Hondt-módszerrel, amiben csak a nagy államok nyernek, a kicsik pedig jelentősen veszítenek?
Ez egy olyan javaslat, amit meglepetésemre egy kereszténydemokrata uniós (CDU) képviselő támogatott, sőt, ő is kezdeményezte.
Pontosan mit jelent ez?
Azt hiszem, hogy ez nem egy európai javaslat.
Itt elveszik a nagy, közepes és kis országok közti egyensúly, az igazságos és tisztességes egyensúly.
Sőt, mi több, ez egy olyan javaslat, amelynek a legkisebb esélye sincs a Tanácsban.
Így tehát mi és képviselőtársaink a CDU-ban valóban hiszünk abban, hogy Belgiumban, Írországban, Svédországban vagy Észtországban nem tudnak elemzéseket készíteni és a Tanácsban ezt a javaslatot meg fogják szavazni?
Nem!
Ez a javaslat egy üres buborék, amit - egy kivétellel - bármilyen eredmény nélkül lecserélnek.
Ez az eredmény az európai politikai légkör további romlása otthon, Németországban.
Támogatnunk kellene a Lamassoure/Severin-jelentést.
Biztosítanunk kellene, hogy az Európai Parlament azt a határozott politikai jelet küldi a Tanácsnak, miszerint maguk is képesek vagyunk megküzdeni a problémákkal.
Amennyiben ez a jel, ez az európai jel határozott, akkor mindnyájunk számára jó, és ebbe határozottan beleértem Németországot is.
(NL) Tisztelt elnök asszony! Amint azt korábnban már említettük a Házban, végtére is a Parlament hitelessége forog kockán ebben a vitában.
Ebben a kérdésben az a legfontosabb, milyen képessége van a javaslat szélesebb körben történő bemutatására vonatkozó feladatainak elvégzésére, azaz arra, hogy megnehezítse a Tanácsnak, hogy figyelmen kívül hagyja a javaslatot.
A Lamassoure/Severin-jelentésnek előnye, hogy pragmatikusan olyan javaslatot tesz, ami megfelel a Szerződés követelményeinek.
Nem négy alternativa van, hanem valójában kettő, mégpedig a Lamassoure/Severin-jelentés vagy Nizza.
Mindent egybevetve, ha nem sikerül megnyernünk a javaslat számára egy jelentős többséget, akkor a Tanács és mi is visszatérünk Nizzához.
Számos módosítást nem igazán értek.
Bár egyértelmű, hogy a "négyzetgyök kiegészítés” erőteljesen támogatja a kisebb országokat, ez valójában az arányosság karikatúrája.
Nem értem azonban, a főleg a német képviselők által ösztönzött módosítás sem, ami nem veszi számításba a kisebb országok helyzetét, és azt követeli, hogy a nagyobb tagállamok több lehetőséget kapjanak a Tanácsban.
Azt kellene talán gondolnom, hogy ez a Nizzához történő visszatérésnek és Németország 99 helye megtartásának helytelen módja?
Amennyiben ez a helyzet, akkor nagyon gyengítő hatásúnak tartom a Parlament részéről.
Remélem, holnap megérti a Parlament, hogy hitelessége forog kockán, és azt csak a Lamassoure/Severin-jelentés széleskörű támogatásával lehet megtartani, ugyanis az az egyetlen realisztikus módosítás.
(PL) Tisztelt elnök asszony! Nehéz számomra elfogadni egy jelentést, mely szerint országom - ki kell mondanom, a lengyelek, mivel ők azok, akik megválasztják képviselőiket - elveszíti annak a lehetőségét, hogy további három képviselőt válasszon.
Így csökkentik a lengyel képviseletet az Európai Parlamentben a mai napon tárgyalt javaslat alapján.
Miért gondolom, hogy ez igazságtalan, és miért gondolom, hogy ezen jelentésben elfogadott kritériumok nem vettek figyelembe olyan nyilvánvaló tényeket, mint amiket litván képviselőtársam már említett a mai napon?
Ez a munkásokról, az alkalmazottakról, az ideiglenesen külföldön élő lengyelekről szól - a 3 millió külföldi lengyelről.
Tételezzük fel, joguk van szavazni Nagy-Britanniában vagy Írországban, de hazajönnek.
Azt kérdem: ki fogja őket képviselni?
Meg vannak fosztva a képviselet jogától, még akkor is, ha van szavazati joguk.
Ez a jelentés, és ez a második pont, kihangsúlyozza azt az intézményi egyensúlyhiányt, ami a mai napig megvan; akármilyen törékeny is, az államok Tanácsban és Parlamentben betöltött pozíciója között.
A dupla többség szavazásra történő átállással Lengyelország veszít a Tanácsban a legtöbbet, és veszít a Parlamentben is.
Végső pontom a mai napon említett kétségtelen egyensúlyhiányt érinti az EU-intézményekben, főként a Parlamentben alkalmazott hivatalnokok tekintetében.
Ez a kiegyensúlyozatlanság, ami valamennyi új tagállamot érint, itt, a Parlamentben helyrehozható.
Kérem a jelentés módosítását.
(IT) Tisztelt elnök asszony!
Hölgyeim és uraim! Természetesen elismerem, hogy az a feladat, ami képviselőtársaimat, Lamassoure és Severin urak vállát nyomta, nem volt könnyű, de azt kell mondanom, hogy az eredmény az erőfeszítések ellenére eléggé zavaros, mind jogi, mind pedig tisztán politikai tekintetben.
A javaslat elsőként utal az egyes tagállamok helybeli lakosságán alapuló számítás kritériumára, lecserélve az állampolgárságét.
Felmerül itt a jogi és politikai következetesség problémája a jövőbeli Reformszerződés rendelkezései, különösképp a 9A cikk tekintetében, ami határozottan kimondja az európai polgárok képviseletének elvét.
Politikainak is tekintem a kérdést, részben, mivel a Parlament kissé korlátolttá teszi a polgárok kifejezésének, véleménynyilvánításának funkcióját -, ráadásul olyankor, amikor az Unió vállalja, hogy elszórja az európai polgárság, identitás és az európai polgárok jogainak kultúráját.
És kérem, ne vigyék vissza a kérdést a nemzeti igények szintjére, illetve ami még rosszabb, ne egyszerűsítsék azt le egy egyszerű mennyiségi kérdésre.
Ez teljesen csökkentő és közönséges megközelítés lenne, és valójában igazságtalan lenne Olaszország jó híre szempontjából.
Egyenlőtlenséget vettem azonban észre a bánásmód terén; nincs homogenitás az egyik és a másik zárójel között; sok esetben a referenciaparaméterek nem igazolják az országok helyeinek számában található különbséget.
Azzal fejezem be, elnök asszony, hogy felszólítom képviselőtársaimat, oly módon szavazzanak, ami megfelel a Szerződésekben foglaltaknak és parlamenti képviselőként eddig betöltött szerepünknek - aminek továbbra is meg kellene maradnia -: a polgárság kifejezésre juttatásának.
(IT) Tisztelt elnök asszony!
Hölgyeim és uraim! Stubb úr, aki sajnálatos módon elment, említette ezen este szomorú voltát, és más képviselők ugyanezen érzéseiknek adtak hangot.
Hiszem azonban, hogy szomorú diszkriminációt látni az államok és képviselők közt, főleg azok közt, akik megpróbálják biztosítani az alapelvek betartását, amint azt Voggenhuber úr és Muscardini asszony helyesen említették.
Itt az a fontos, hogy ne kételkedjünk a Lamassoure-Severin-jelentésben; valószínűleg jól felépített, jóllehet homokból készült alapokon nyugszik.
Valójában van egy jogi alapelv, melynek jelentősége teljesen romba dől, az az elv pedig a polgárság.
Ezt a kérdést a jelentés támogatói is felvetették, csakúgy, mint Lamassoure és Severin urak kompromisszumos javaslatában; Leinen úr is említette és Duff úr ugyancsak pontosan megfogalmazta: itt nem vagyunk biztosak választóinkban!
Mégis, ebben a választókkal kapcsolatos teljes bizonytalanságban ki szeretnénk gondolni egy kritériumot, vagy egy bástyát, ami saját belső következetességgel bír - az alaptól eltekintve -, és ez egy olyan összeállítást eredményez, ami semmiféleképpen sem tartja tiszteletben a korábbi realitást vagy a polgárokat.
Ez pedig később - és figyeljenek arra, amit mondok, mert nem szeretnék a gyászos vég prófétája lenni - az Európai Bíróság elé juttat minket.
Ez természetes, és talán kötelesség a bíróság elé menni azok számára, akik sértettnek tartják magukat, mint extrema ratio, mint egy ilyen fontos döntésben legfelső döntéshozó testület.
Arra kérem kormányomat, országom kormányát, ami komoly gyöngeséget mutatott mostanáig ebben a folyamatban a berlini kezdetek óta, hogy végre újra találja meg önérzetét és gyakoroljon vétójogot ezen javaslat kapcsán.
(CS) Hölgyeim és uraim! A mai nap és holnap között történelmi lehetőségünk nyílik arra, hogy befolyásoljuk az Európai Parlament jövőbeli összetételével kapcsolatos döntést.
Az e célból az előadók, Lamassoure és Severin urak részéről megalkotott jelentés megfelelő mértékben tartalmazza a minőséget, az egyensúlyt és a felelősséget.
Pragmatikus megoldást hoz, amit a Kormányközi Konferenciának vitathatatlanul el kell fogadnia, mivel nem gördít akadályt a Reformszerződés elfogadása elé.
Az európai parlamenti helyek javasolt kiosztása a degresszív arányosság elvén nyugszik.
Ez egy igazságos elv, ami szolidaritást fejez ki a nagy, közepes és kicsi államok között.
A javasolt megoldás továbbá az egyes tagállamok demográfiai tényeinek elvén is alapul.
Ez újfent igazságos és korrekt elv.
Ehelyett egyes képviselők egyet nem értésüket fejezték ki a megoldással kapcsolatban.
Azon a véleményen vannak, hogy országaikat diszkriminálják.
Én azonban semmi jelét nem látom a diszkriminációnak.
A diszkrimináció és egyenlőtlenség az lenne, ha ugyanannyi hely jutna két olyan országnak, melyeknek népessége között ötmilliós különbség van.
Bízom abban, hogy a Parlament megragadja a holnapi történelmi alkalmat, és határozott többséggel elfogadja a Lamassoure és Severin féle jelentést.
Ha nem támogatjuk, az annak a jele lenne, hogy vissza akarunk térni Nizzához.
Ez egy olyan alternatívához történő visszatérést jelentene, ami veszteséget hoz azoknak a tagállamoknak is, akik csak mostanában találtak rá a jelmondatra 'Nizza vagy a halál'.
(PL) Tisztelt elnök asszony! A mai nap során egy nagyon fontos jelentést vitatunk meg; ennek alapján kerülnek majd kiosztásra a következő parlamenti ciklus helyei.
Az előadók egy nagyon érdekes javaslatot terjesztettek elő, ami minden bizonnyal komoly munkát igényelt, mind elemzési, mind pedig fogalmi szempontból.
Ezért őszinte köszönetemet szeretném kifejezni irányukban.
De ami engem illet, két komoly gyengeséggel bír.
Elsőként: képviselőtársaink egy olyan megoldást javasolnak, ami ad hoc természetű, ideiglenes, és kizárólag csak a következő ciklusra vonatkozik.
Én azonban szeretnék mindenkit emlékeztetni arra, hogy amikor megkezdtük a munkát ezen a jelentésen az Alkotmányügyi Bizottságban, akkor beleegyeztünk abba, hogy olyan szisztematikus megoldásokat keresünk, melyek lehetővé teszik, hogy automatikusan módosítsuk a Parlament összetételét új tagállamok EU-s csatlakozása esetén.
Az engem is beleértve körülbelül 80 képviselő által bejelentett alternatív javaslat megfelel ennek a feltételnek.
A d'Hondt-módszer alkalmazása, az, hogy a szavazatok számát az egyes államokból számoljuk ki, egy olyan objektív eszköz, ami megszűnteti a gyanús politikai ügyleteket.
Ezen módosítás elfogadásával az Európai Parlament lehetne az első intézmény, ami a politikai és nemzeti viták fölé emelkedik.
Elfogadom az egyes országok ereje lemérésének semleges, matematikai módszerét.
Ez a helyes irányba tett lépés lenne, valamint követendő példaként szolgálna egyéb többnemzetiségű európai intézményeknek.
A bemutatott elképzelés másik hibája az európai polgárok jogaival kapcsolatos megközelítés következetlensége.
Ezen jogok magukban foglalják annak a jogát, hogy képviselve legyenek ezen a fórumon.
Véleményem szerint a kritérium, miszerint a parlamenti képviselet nagyságát népességi adatokon alapulva számítják ki, csorbítja ezt a jogot.
Hogy érezhetnek például azok a lengyel állampolgárok, akik Írországban vagy Nagy-Britanniában élnek és dolgoznak?
Különféle becslések szerint 2-3 millióra tehető az ilyen emberek száma.
A Lengyelországban kötelező érvényű választási szabályozás szerint olyan jelöltekre lehet szavazatot adni, akik Lengyelországban tartózkodnak.
Ha vesszük azonban a népességi kritériumot, amit a jelentés javasol, akkor az országot elhagyó embereke eredményeképpen csökken az országomban megválasztott képviselők száma, a szigeteken viszont emelkedik.
Ki fogja tehát képviselni őket ezen a fórumon?
Ír képviselők, britek vagy lengyelek, akik kevesebben lesznek?
A jelentés nem ad választ ezekre a kérdésekre.
Ebben az összefüggésben úgy vélem, hogy elengedhetetlen, hogy módosítsunk a jelentés szövegén, és számos képviselőtársammal együtt én is bizonyos módosításokra szavazok.
(EL) Tisztelt elnök asszony! Általánosságban elfogadott, hogy a helyek jelenlegi megosztása az Európai Parlamentben nem képviseli megfelelően a tagállamok demográfiai valóságát, és az összefüggések kedvezőtlenek bizonyos közepes és kisméretű országok számára.
A tény, hogy a jelentés nem csökkenti a Nizzai Szerződésben lefektetett helyek számát természetesen pozitív.
Azonban hangsúlyoznom kell, hogy Görögország esetében a biztosított 22-ről 23-ra történő emelés teljességgel igazságos lenne, mivel az ország népessége 10%-kal meghaladja egyéb, ugyanennyi hellyel rendelkező országokét.
A mai napon azonban a különféle benyújtott módosításokra szeretnék összpontosítani, melyek a képviselők számának kiszámítási módjára vonatkoznak.
Az egyik nem veszi figyelembe meg az ország teljes népességét, csak az állampolgárait.
Támogatom az európai polgár elképzelést, de itt teljes mértékben ellenzem alkalmazását.
Úgy érzem, hogy képviselőként az országom lakosságába tartozókat képviselem: anélkül, hogy szükségszerűen görög vagy európai polgárok lennének, felnevelik gyerekeinket, gondozzák az öregeinket, építik házainkat, dolgoznak az egyetemeinken, hozzájárulnak a biztosítási rendszerhez és gyermekeiket a mi iskoláinkba küldik.
A környezetvédelemről, a szolgáltatásokról, bevándorlási és biztosítási kérdésekről és számos egyébről hozott döntéseink ténylegesen befolyásolják ezen polgártársaink életét, akik természetesen gyakran a legkevésbé kiváltságos helyzetben vannak.
Így tehát azt hiszem, hogy demokratikus szempontból fontos lenne, hogy a képviselők száma egy-egy ország lakosainak teljes számán alapuljon.
(DE) Tisztelt elnök asszony! Az Európai Parlament felépítéséről szóló mai vita sajnos nem az európai demokrácia csúcspontja.
Talán jó is, hogy sem a Bizottságnak, sem pedig a Tanácsnak nincs ideje meghallgatni.
Hallgattunk olyan felszólalókat, akik nagy pátosszal vezettek elő elveket; olyan elveket, melyek továbbra sem vittek minket előbbre gyakorlati szempontból, és melyek így a pátoszon kívül semmit sem ajánlanak.
Valóban sok beszélőt hallottunk, akik saját nemzeti érdekeikre összpontosítanak.
Ez biztos, hogy nem egy európai megoldás keresésének sikeres módja, és mint ilyen, valószínűleg nem is visz minket közelebb a megoldáshoz.
Hálával hallgattunk olyanokat, akik pragmatikusak, és érthető megoldásokat kerestek, és így mindkét előadónk - Alain Lamassoure és Adrian Severin - javaslatában megfelelő alapra leltek.
Azt hiszem, őszinte hála illeti mindkét mindkét előadót a bizottságban végzett munkájukért, valamint azért, ami most következik.
Ez valami olyasmi, amit a mediterrán előzékenység normális esetben mindig megkövetel, de ebben a konkrét esetben mindkét előadó valóban megérdemli a köszönetet.
Így tehát őszinte hála részemről, aki nem a Földközi-tenger környékéről érkezett.
Remélem és nagyon várom, hogy talán a holnapi szavazáson e Parlament történelmi pillanatát élhetjük meg.
Azaz, ha sikerül egyértelmű és határozott többséget kapnunk Lamassoure és Severin urak javaslatára és így határozott jelzést küldenünk a Tanácsnak.
Az Európai Parlament mindenesetre ésszerű alapot terjesztett elő a 2009-es választásokhoz.
(EL) Tisztelt elnök úr! Annak érdekében, hogy helyesen mérjük fel a két előadó, Severin és Lamassoure urak jelentését, figyelembe kell bizonyos tényeket és alkalmaznunk kell bizonyos szabályokat.
Mindenekelőtt európai, nem pedig nemzeti módon kell megközelítenünk a jelentést.
Ha nem sikerül így tennünk, akkor versennyel nézünk szembe azzal kapcsolatban, hogy melyik ország kapjon kevesebb, melyik pedig több helyet.
Másodszor: figyelembe kell vennünk bizonyos tényeket, például azt, hogy az Európai Parlament ma nem dönt a Parlament összetételéről, hanem javaslatot tesz a Tanácsnak.
A Tanács rendelkezik egy bizonyos küszöbbel és alappal, amire építeni lehet, még akkor is, ha a múltra alapoznak, amiről gondolhatjuk, hogy nem kifejezetten kiegyensúlyozott.
Mindezek mellett alkalmaznunk kell a kapott számtani tényeket.
750 képviselő van, országonként 96 a legtöbb, 6 a legkevesebb.
Nem kezdhetünk el alkudozni továbbá a népesség külső és belső részeiről.
Kompromisszumra kellene jutnunk a meglévő helyzet kapcsán, összhangban a lakossággal, illetve azzal, ami a többi szektorra vonatkozik.
Nem azért vagyunk itt, hogy újból megalapítsuk az EU-t.
Amikor így teszünk, akkor használjunk különböző számításokat.
Így tehát ma az számít, hogy olyan eredményre jussunk, ami a lehető legnagyobb támogatást kapja az Európai Parlamenttől, hogy megtartsuk hitelességünket, és ezzel egyidőben utat nyissunk az európai és nem pedig a nacionalista mozgalmaknak.
Engedjék meg, hogy a nagyra becsült németekhez forduljak, akik mindig nagylelkűek voltak, továbbá, ha a múltban azt a tendenciát mutatták volna, amit ma, nem lenne Európai Uniónk.
Továbbá egyéb államokban levő képviselőtársaimhoz is fordulok, hogy holnap el tudjuk fogadni a Lamassoure és Severin-jelentést a lehető legnagyobb többség mellett.
Tisztelt elnök úr! Amint eltávolodunk a választásokban a szigorú arányosságtól, elkerülhetetlenül oda lyukadunk ki, hogy politikai kompromisszumokat használunk tiszta matematika helyett.
A demokratikus elv, amiben minden szavazatnak egyenlő súlya van, olyan dolog, amit nem lehet addig alkalmazni, amíg az Európai Unió teljesen szövetségi rendszer nem lesz.
A Tanács által meghatározott korlátokon belül ésszerű és kiegyensúlyozott erőfeszítés Severin és Lamassoure ezen politikai kompromisszuma abba az irányba, hogy tisztességes eljárást és szolidaritást érjünk el minden embernek az Európai Unióban.
Ezt támogatom, és ellenzem a javasolt alternatív rendszereket, mivel azok kevésbé igazságosak és kevésbé kiegyensúlyozottak.
Azonban, mivel ez a feladatot egyesek nemzeti érdekből közelítik meg, ki kell hangsúlyozni, hogy itt azzal foglalkozunk, hogy a polgárok miként választják meg ezen Parlamentbe képviselőiket politikai preferenciáik alapján, hogy azok a Tanács társ-törvényhozójaként tevékenykedjenek; a Tanács az, ami az államot képviseli, nem pedig ez a Ház.
(MT) Az Európai Alkotmányhoz hasonlóan a Reformszerződés is be fogja vezetni azt az elvet, hogy a tagállamok, függetlenül attól, milyen kicsinyek is, megfelelő képviselettel kell, hogy rendelkezzenek, és nem lehet hatnál kevesebb helyük az Európai Parlamentben.
Az én országom, Málta, mely jelenleg öt hellyel rendelkezik, hat helyet fog kapni.
Ez a gyarapodás gyógyír egy nem kevesebb, mint hét évvel ezelőtti sebre, amikoris a Nizzai Szerződésben Málta hat hely helyett ötöt kapott, nem úgy, mint az ugyanakkora népességgel rendelkező Luxemburg.
Öt helyett hat hely 20%-os növekedést jelent a képviseletben, és egyben azt is jelenti, hogy a Ház máltai képviselői jobban tudják teljesíteni egyre növekvő parlamenti feladataikat.
Elég az hozzá, hogy ebben a Házban több, mint 20 parlamenti bizottságunk van, és hat képviselőnek nehéz ezzel felvennie a versenyt.
Öttel pedig lehetetlen.
Ezek a Bizottságok olyan törvényeket készítenek, melyek kötelező érvényűek minden polgárra, beleértve a máltaiakat is, és az a helyes, ha minden egyes ország polgárai, még a legkisebbeké is megfelelő helyzetben vannak, jó és megfelelő helyzetben ahhoz, hogy képviseltetni tudják magukat és a bizottságok mindegyikében hallathassák a hangjukat.
Még inkább igaz ez olyankor, maikor arra gondolunk, hogy az új Szerződés értelmében az Európai Parlament befolyása növekedni fog, és társ-törvényhozó lesz a Bizottság mellett, tényleg minden ágazatban.
Így tehát a hat helyes minimum-küszöb növelni fogja a kis országok Európai Unióba vetett hitét, és így azt hiszem, támogatnunk kellene a Lamassoure-Severin-jelentést.
előadó. - Tisztelt elnök úr! Sosem nehezebb egy magyarázatot megérteni, mint amikor az áll az ember érdekében, hogy ne értse meg a magyarázatot.
Attól tartok, azért tűnt el sok kollégánk, mert nem keresik a magyarázatot: egyszerűen el akarták mondani véleményüket, és ennyi.
Azonban szeretnék röviden tisztázni néhány dolgot.
Először: ha ez a jelentés kudarcot vall, akkor nem csupán Nizzához térünk vissza, hanem Nizzánál rosszabb helyzetbe, mivel a KKK utasítása szerint a Szerződés a 96 helyet fogja megnevezni egy-egy ország maximális helyei számának - azaz Nizza lesz, és Németországnak 96 helye lesz.
Azáltal, hogy ezen jelentés ellen lép fel, Németország nem biztosítja magának jelenlegi 99 helyét; ezzel tisztában kellene lenniük.
Grabowska asszony kérdezte, hogy mi van azokkal a lengyel állampolgárokkal, akik részben Lengyelországban laknak, részben pedig külföldön?
Az állandó lakhelyüktől függ: az nem számít, ha csak külföldi turisták, vagy rövid ideig tartózkodnak külföldön, viszont ha külföldön laknak, és ha Lengyelországban csak a rokonaikat látogatják meg, akkor annak megfelelően számítják be őket, hogy hol laknak, de természetesen ugyanúgy szavazhatnak, mint bármely más európai polgár.
Grabowska asszony azt is megkérdezte, hogy ki fogja őket képviselni?
Ez teljesen egyértelmű - azok a képviselők, akikre szavaznak.
Minden európai polgárnak jogában áll szavazni, és minden európai polgárt az a képviselő képvisel, akire szavazott.
Számos kollégám mondta ezt, és csak egy olasz kollégát idézek: ez az első alkalom az Unió történelmében, hogy nem az állampolgárokat, hanem a lakosokat vesszük figyelembe.
Ez nem igaz!
A Római Szerződés óta mindig tekintettel voltunk a lakosságra, a népességre.
Ha változtatni akarnak ezen a szokáson, akkor természetesen megtehetik, de kérem, ne mondjanak olyanokat, amik teljeséggel helytelenek.
Ezzel fejezem be: ha probléma van, akkor a probléma a szavazásokkal kapcsolatos nemzeti törvényi szabályozások összehangolásának hiányában rejlik.
Természetesen támogatnám ezen törvényhozás közelítését, de ez egy nehéz kérdés.
Időigényes, és külön kell vele foglalkoznunk.
Sok szerencsét kívánok azoknak az előadóknak, akik a választási törvények közelítésével fognak foglalkozni; remélem, hogy sikerrel járnak.
Egyelőre csak abban bízom, hogy holnap, miután aludtunk rá egyet, olyan szavazásra kerül sor, ami valóban megerősíti ezen intézmény hitelességét.
Képviselőtársa előadókén plusz időt kapott.
Szeretném megnyugtatni Severin urat, hogy ez se nem a jelentéséhez, sem pedig személyéhez nem kötődik.
Tapasztalatom szerint a parlamenti képviselők olyan emberek, akik jobban beszélnek, mint ahogy hallgatnak.
És ez derült ki vitánk során is.
A vitát lezárom.
A szavazásra holnap, 2007. október 11-én kerül sor.
Írásbeli nyilatkozatok (az eljárási szabályzat 142. cikke)
írásban. - (PT) Ez a javaslat az 'Európai Alkotmány' témájába tartozik, amivel a Lisszaboni Csúcs az új Szerződés kapcsán újból foglalkozni fog, újra megerősítve azokat a nyomásokat és fenyegetettségeket, melyeket korábban viselnie kellett, mielőtt elutasította volna a népszavazást 2005-ben Franciaországban és Hollandiában.
Az egyenlő jogokkal rendelkező szuverén államok elvének támogatása helyett, ami legalább a nagyra tartott szolidaritást elvárná a népesebb államok részéről, valamint a különféle nemzetközi intézmények (a Tanács, a Bizottság és az Európai Parlament) közti egyensúly tiszteletben tartását, az az elképzelés, hogy minimum és maximum számokat határoznak meg, és a népességen alapuló degresszív arányosságot alkalmazzák, ezzel alárendelve az országokat lakosságuk függvényében, és folyamatosan csökkentve a demokrácia képviseleti jellegét.
A Nizzai Szerződés előtt meglévő egyensúlyhiányt még csak számításba sem veszik.
Így például Portugália két képviselőt veszít, és csak 22 marad neki, míg Spanyolország négy helyet nyer; Az biztos, hogy Németország hármat veszít, ezzel 96 lesz neki; Franciaországnak 74, az Egyesült Királyságnak 73, Olaszországnak 72, Spanyolországnak 55 Lengyelországnak pedig 51 helye lesz.
A hat európai hatalom önmagában 420 képviselővel fog rendelkezni, sokkal többel, mint a 27 tagállamot képviselő Európai Parlament többsége.
Ezért fogunk a jelentés ellen szavazni.
írásban. - (FI) Tisztelt elnök úr!
Egy kis államot képviselek az Unió határán.
Ez számomra azt jelenti, hogy értem, mennyire is fontos néha a nemzeti érdekek vehemens védelme, valamint különböző körülményeink hangsúlyozása.
Ez a nagy tagállamok képviselői általában megértették, legalábbis az én képviselőcsoportomban.
Alaposak, hogy ne egyszerűen elutasítsák véleményeinket, hogy megvédjék a nagy országokat attól, hogy úthengerrel elsöpörjék az Unió kis országait.
Amikor Lamassoure úr jelentését megszövegezték, egy kis ország hangja annyira hallatszott, mint én, a többi finn képviselő mellett, nem engedve Finnország 14 parlamenti helyéből.
Teljesen indokolt, hogy szót emeljünk a megszerzett előny mellett.
Most azonban a finn képviselők jelentéssel kapcsolatos módosításai azt javasolják, hogy egy hely megtartása nem segít a parlamenti törvényhozás bizottsági szakaszában, és nem lenne esélyük átmenni a plenárison.
Ennek talán az a fő oka, hogy a megszerzett előnyt bizonyos mértékben már vissza is vonták: a nizzai tárgyalásokon Finnország beleegyezett abba, hogy 13 képviselője legyen.
Lamassoure úr jelentésével sokkal több forog kockán.
Képviselőcsoportom német, spanyol és lengyel küldötteinek módosító indítványai komolyan veszélyeztetik a kis tagállamok esélyét arra, hogy bármilyen befolyással is bírjanak az Európai Parlamentben.
Az a módosítás, melynek értelmében 2014-től minden tagállam hat hellyel rendelkezne és a Parlament többi helyét a d'Hondt-rendszer szerint osztanák el, teljes mértékben tönkreteszi a jelenlegi rendszer degresszív arányosságát, ami az Unióban az objektív döntéshozás garantálásának legjobb módja.
A módosítás gyakorlatilag azt jelentené például, hogy a finn helyek száma 10-re csökkenne, amennyiben folytatódik a bővítés.
Ezt nem tudjuk elfogadni.
Így tehát arra kérem mindnyájukat, hogy ne felejtsék el méltányolni, mennyire fontos a kis államoknak, hogy befolyással rendelkezzenek Uniónkban.
írásban. - (SV) Az európai parlamenti helyek elosztása a tagállamok között semmi esetre sem lehet önkényes.
A nizzai csúcs késő esti tárgyalásain a tagállamok általában attól függtek, hogy egyetlen ember, egy állam vagy kormány feje mennyire őrizte meg az éberségét az éjszakai órákban.
Svédország számára rendkívül rossz volt az eredmény.
Bár népességünk nagyjából csak egymillió, kisebb, mint Magyarországé vagy a Cseh Köztársaságé, öttel kevesebb helyet kaptunk az Európai Parlamentben, 24 helyett 19-et.
Fontos, hogy legyen egy alapelvünk a helyek elosztására, amit időről-időre javítunk, tekintettel az Unió tagságának folyamatos bővülésére.
Ugyancsak fontos, hogy létrehozzuk a kis államok túlképviseltségének elvét egy degresszív elosztásnak megfelelően.
Ez a jelentés hasznos változtatást javasol az Európai Parlament jelenlegi helyeinek elosztása kapcsán.
Így tehát támogatjuk.
Azonban határozottan ellenezzük azt az ötletet, hogy egy választókörzet jöjjön létre az egész EU-ban.
Ez azt jelentené, hogy tovább kellene csökkenteni a nemzeti küldöttségek méretét.
Egy külön EU- választókörzet megalkotása az európai démosz megteremtésének mesterséges módja.
Európában nincs közös politikai színtér.
A nyelvek és hagyományok jelentette akadályok ledöntése egy EU-s választókörzettel bukásra van ítélve.
A Gázai-övezet humanitárius helyzete
A következő napirendi pont a Tanács és a Bizottság állásfoglalása a Gázai-övezet humanitárius helyzetről.
Tisztelt elnök úr!
Biztos asszony!
Hölgyeim és uraim! Az előttünk fekvő rövid távú regionális és nemzetközi kitekintés lehetőséget ad arra, hogy békésen, dinamikusan megoldjuk az izraeli-palesztin konfliktust és létrehozzunk egy palsztin államot, ami a nemzetközi közösség számára kihagyhatatlan lehetőség.
Kritikus pillanatban vagyunk, ami nagyon jelentős előrelépést tehet lehetővé számunkra a közel-keleti békefolyamatok terén.
Az Olmert miniszterelnök úr és Abbas elnök közt folyamatban levő bilaterális politikai párbeszéd, valamint a tárgyalási feltételek megszabása mindkét oldal részéről olyan bátor és biztató lépések, melyeket elfogadunk és támogatunk, és reméljük, ezek kézzelfogható eredményeket hoznak az Amerikai Egyesült Államok részéről kezdeményezett őszi nemzetközi ülésre.
Reméljük, hogy a jelenlegi dinamika, ami érzékelhetően magáénak mondhatja az arab államok részvételét, lehetővé teszi, hogy egy életképes, demokratikus és független palesztin állam megalakulása felé tehessünk lépéseket, ami békében és biztonságban él Izrael mellett.
Az Európai Unió mind a Négyesen belül, mind pedig azon kívül megmutatta, hogy megbízható, pártatlan partner, amely a felek közti párbeszéd sikeressége mellett kötelezte el magát.
Így tehát továbbra is kiállunk a politikai folyamat, valamint egy palsztin állam alapjai megteremtésének küldetése, illetve a palesztin területek gazdasági fejlődésének támogatása mellett.
A Négyes és a miniszteri Ad Hoc Kapcsolttartó Bizottság New Yorkban szeptember 23-án, illetve 24-én megtartott ülései újból hangsúlyozták, hogy a nemzetközi közösség támogatja a folyamatban levő diplomáciai erőfeszítéseket.
A Négyes üléseiről szóló végső közleményben az Európai Unió és a Négyesben található partnerei a Gázai-övezetben uralkodó helyzettel kapcsolatos aggodalmaiknak adtak hangot, és kihangsúlyozták a folyamatos humanitárius és sürgősségi segítség, valamint a palesztinoknak nyújtandó alapvető szolgáltatások fontosságát.
Továbbá a Négyes képviselője, Tony Blair, figyelmeztetett arra, hogy sürgető szükség van a palesztin gazdaság és a megfelelő intézmények fejlesztésére, a palesztin állam jövőbeli megfelelő működésének előfeltételeként.
Kihangsúlyozták, hogy fontos, hogy a Négyes képviselői többéves gazdasági és intézményi tervet készítsenek a palesztin területek számára.
Ezt, valamint a nemzetközi közösség nyújtotta pénzügyi és technikai segítség mobilizálásának szükségességét ezekhez a projektekhez az Ad Hoc Kapcsolttartó Bizottság megbeszélésén belül miniszteri szinten ülésező nemzetközi adományozó államok is kihangsúlyozták.
Számos nemzetközi jelentés említi azt, hogy ezen területeken romlanak a lakosság humanitárius feltételei; ami a szegénységnek és erőszaknak táptalajt nyújtó, a radikalizmust és szélsőségességet támogató helyzet - egy olyan körforgás, amit azonnal meg kell szakítani.
Amennyiben alkalmazzák a szeptember 19-i izraeli döntést, ami ellenséges területnek nyilvánította a Gázai-övezetet, valamint lehetőséget látott a Gázai-övezetben alkalmazható szankciók körének bővítésére, akkor az potenciálisan elmérgesítheti a jelen helyzetet.
Bár az Európai Unió elismeri Izrael legitim önvédelmi jogát, hangsúlyozza annak szükségességét, hogy az izraeli hatóságok figyelmesen mérlegeljék döntéseik következményeit és folyományait a Gázai-övezet lakosainak fényében.
Az Európai Unió következetesen megerősítette a Gázai-övezetben folytatott humanitárius segítséggel kapcsolatos teljes körű kötelezettségvállalását.
Az Unió a legjelentősebb támogató.
2006-ban az Unió teljes támogatása a Bizottság és a tagállamok részéről elérte a 688 millió eurót.
2007-ben a Bizottság több, mint 425 millió eurót utalt ki, megosztva a humanitárius és a szociális támogatás között, ami stratégiai segítség az állam létrehozásához, valamint tanácsokat adott a gazdasági reformokhoz.
Az év végéig három hónappal meghosszabbított Átmeneti Nemzetközi Mechanizmus a támogatói segítség eljuttatásának az egyik eszköze, a terület összetett helyzetének fényében.
Továbbá a Bizottságnak szándékában áll újrastrukturálnia az Abbas/Fayad-kormánynak nyújtott támogatást, hogy az még hatékonyabb és gyümölcsözőbb legyen.
Úgy véljük azonban, hogy nem szabadna, hogy az Európai Unió egymagában viselje a pénzügyi terhet, és így kívánatos lenne, ha egyéb partnerek is, főleg az arab államok, hozzájárulnának ehhez a munkához, és vállalnák a palesztin állam megalakításának bizonyos költségeit.
Az EU kihangsúlyozta a Gázai-övezet belépési és kilépési pontjai újbóli megnyitásának fontosságát azzal a céllal, hogy biztosítsák az emberek és javak mozgását a hozzáférésről és mozgásról szóló megállapodásnak megfelelően
Az európai támogatás támogatni kívánja a magánszektort, a gazdaság fejlődésének hosszú távú motorját is, főleg azzal, hogy támogatja a palesztin kormányt abban, hogy kiegyenlítse tartozásait a magánszektorral.
Ezek olyan rövid távú megoldások, amiknek nem szabad szem elől téveszteniük a hosszú távú célt, a palesztin gazdaság és államháztartás gazdasági fejlődését.
Valójában a hosszú távú célt kellene felmérni, hogy a jelenlegi sürgősségi segítség helyzetéből elindulva fokozatosan el lehessen jutni a gazdasági támogatás szakaszába - azaz átmenet a gyűlöletből a kereskedelembe.
a Bizottság tagja. - Tisztelt elnök úr! Két héttel ezelőtt New Yorkban voltam, ahol a nemzetközi közösség számos megbeszélést tartott a palesztin kérdés ügyében.
Ez fontos ülése volt a Négyesnek, melynek én I állandó tagja vagyok az EU-s küldöttség és egy Ad Hoc Kapcsolttartó Bizottság részeként; ezek az ülésen Palesztina fő támogató vesznek részt, előkészítve egy megígért konferenciát, melyre valószínűleg December végén kerül sor a jelenleg tervezett nemzetközi találkozót követően.
Valamennyiünk számára az a legfontosabb eredmény, hogy - amint azt a hivatalban levő elnök már említette - valóban döntő lehetőség nyílik a regionális és nemzetközi partnereknek arra, hogy hatékonyan támogassák a békefolyamatot.
Ismerve ennek nehézségét azt kell, hogy mondjam, hogy legalábbis megfontoltan optimista vagyok annak a komoly és jelentős megbeszélésnek kilátásairól, melynek az Egyesült Államok ad otthont idén novemberben.
Szeretnék köszönetet mondani azoknak, akik említették közreműködésünket, de engedjék meg, hogy nagyon egyértelműen szóljak arab partnereinkhez, mivel ők azok a partnerek, akiknél még nem került sor olyan hozzájárulásokra, mint nálunk.
Nyomatékosan felszólítom őket, hogy ugyanezt tegyék meg arab barátaikért.
Készen állunk arra, hogy a jövőben is betöltsük szerepünket, és valóban reméljük, hogy ez a Közel-Keletről szóló nemzetközi megbeszélés jelenti a folyamatosabb, pozitívabb tárgyalások és remélhetőleg a helyes pillanatban egy olyan palesztin állam felé tett lépést, ami biztonságos határokkal él Izrael mellett.
Természetesen jól tudom, hogy sokkal nehezebbé vált a humanitárius segélyek szállítása a Gázai-övezetbe.
Például fel kellett függesztenünk a Bizottság humanitárius irodája által finanszírozott két projektet a víz és higiénia területén.
A műveleteket végrehajtó partnereknek nem sikerült bejuttatni a szükséges anyagokat, mivel megtiltották az olyan dolgok bevitelét, mint kórházi pótalkatrészek vagy vízpumpák.
Az Európai Unió nem késlekedett a helyzetre adott válasszal.
Sőt, épp ellenkezőleg; a megszállt palesztin területnek, a Gázai-övezetet is beleértve, eddig példa nélkül álló mennyiségben nyújtott humanitárius és sürgősségi támogatást.
Továbbra is támogatjuk a UNRWA értékes munkáját a Gázai-övezetben.
Michel biztos úr mostanában vezetett be egy új támogatást a Világélelmezési Programon keresztül, hogy kielégítse a legrászorultabb palesztinok alapvető igényeit.
Az alacsony jövedelműeknek és szociális nehézségekkel küzdőknek nyújtott közvetlen sürgősségi támogatásunk tovább folytatódik szociális segélyeink kifizetésével.
Szeptemberben 35 000 szegény családnak adtunk támogatást a keleti parton és Gázában.
Ez mutatja azt a hozzáadott értéket, amit az ideiglenes nemzetközi mechanizmusok képviselnek, melyek hatékonyan tudnak működni szerte a megszállt palesztin területeken.
Szeptembertől a Gázai-övezetnek részünkről juttatott üzemanyag meghaladta a 90 millió litert.
Ez az üzemanyag biztosítja a helyi lakosság áramszükségletének 25%-át, azaz egynegyedét.
Ezen okokból arra kértem a Négyest legutóbbi, New Yorkban megrendezett ülésünkön, hogy terjesszük ki ezt a pénzügyi mechanizmust decemberig.
Ugyancsak New Yorkban számos ülésen és különböző partnerekkel folytatott megbeszélések során újfent többször kértem a hozzáférésről és mozgásról szóló tervezetben történő előrelépést.
Nagyon örülünk annak, hogy Tony Blair komoly figyelmet fordít erre, mivel azt szeretné, ha meglenne ezen a területen a fejlődés gazdasági lehetősége.
Ez természetesen a mozgás és a hozzáférés szabadsága nélkül nem lehetséges az izraeli kormány indokolt biztonsági aggályai dacára.
Azt hiszem, hogy sokkal többet lehetne és kellene tenni, de ehhez több politikai akarat kellene, mint amit eddig tapasztaltunk.
Ugyancsak egyetértek a Parlamenttel abban, hogy a gázai átkelők bezárása borzalmas következményekkel jár az egyébként is elszegényedett lakosság megélhetése, valamint a szükséges humanitárius válasz szempontjából.
A Karniban található átkelőhelyet már majdnem négy hónapja bezárták, így segélyünknek Karem Shalomon és Sufán kellett keresztül mennie.
Ezt csak ideiglenes dolognak tekintjük, egyrészt, mivel nem megfelelők ezen átkelők adottságai, és így plusz kezelési költségek merülnek fel - akár a segélyszállítmányok költségeinek 40%-át is elérő mértékben -, másodszor pedig, mivel azon felszerelésekre kiszabott korlátozások, melyeket Gázába szeretnénk vinni, problémát jelentenek munkánkban.
Ezt állítva lépéseinknek a Gázai-övezet illegális átvételét is figyelembe kell vennie.
Politikánk megfelel a Négyes iránymutatásának, valamint a Palesztin Hatóság legitim kormánya pozíciójának, és természetesen támogatjuk Mahmoud Abbas elnököt.
Szeptember 23-án mi és a Négyes többi partnere elég egyértelművé tettük álláspontunkat.
Komoly aggodalmunknak adtunk hangot a főbb átkelőhelyek folytatódó bezárása kapcsán.
Egyetértettünk a folytatódó, akadálymentes sürgősségi és humanitárius segítség fontosságában, és kiálltunk az alapvető szolgáltatások biztosításának folytatásáért.
Végül engedjék meg, hogy a Ciszjordánia helyzetéről is szóljak, amiről nem szabad megfeledkezni.
Az izraeli hatóságok ellenőrzési pontok csökkentésével kapcsolatos bejelentései ellenére az igazság sajnos pont ellentétes képet mutat: romlik a helyzet.
Nem csupán a betelepítési politika és a biztonsági válaszfalak építése folyik, hanem 48 új ellenőrzőpontot is megnyitottak az OTCHA legfrissebb jelentése szerint.
Alapvető fontosságú, hogy előrelépést tapasztaljunk a hozzáférésről és mozgásról szóló terv tekintetében.
Máskülönben romlanak a jövőbeli fenntartható palesztin állam esélyei.
Engedjék meg, hogy hozzátegyem, hogy - tekintettel a Külügyi Tanács következő ülésére - már előkészületek történtek egy olyan tanácsi határozat megalkotására, mely nagyon határozottan kihangsúlyozza a borzasztó gázai helyzetet, és aláhúzza az akadályoztatásmentes, zavartalan sürgősségi és humanitárius segítség fontosságát.
a PPE-DE képviselőcsoport nevében. - Tisztelt elnök úr! Újra itt állunk és ismételjük: döbbenetes a gázai helyzet.
Újfent egyetértünk valamennyien: valamit tenni kel.
Így az a megtiszteltetés ért, hogy a PPE-DE képviselőcsoport nevében előterjeszthetem ezt a határozatot, és üdvözölhetem a Marylandi Egyezményt támogató 5. cikket.
Azonban - őszintén szólva - lehet pozitív, amikor tudom, hogy mi sürgettük és én hívtam ide Önöket még a nyár előtt, hogy készen álljunk a humanitárius válságkezelésre és készenléti tervezésre?
Sokan Önök közül azt gondolták, hogy külföldi beavatkozást kérek.
Nem!
Egyszerűen tudtam, hogy ha készen állunk a humanitárius fellépésre, akkor az segít bennünket abban, hogy szükség esetén gyorsan reagáljunk.
Október van, és nem jutottunk sokkal messzebbre.
Természetesen a gázaiak megérdemlik segítségünket: azonnali és rövid távú, gyors intézkedésünket.
De többéves, a Távol-Kelettel folytatott együttműködéssel a hátunk mögött jól tudjuk, hogy a gyors javítások nem számítanak.
Amire itt valóban szükségünk van az, hogy megoldjuk a palesztinok szenvedését okozó problémákat.
Itt sokan azt gondolhatják - és én határozottan ellentétes állásponton vagyok - Izrael a szenvedés egyetlen oka.
Először 1990-ben voltam a Gázai-övezetben.
Láttam Hodeidát, Tantát, Benghazit, Ismailiát - csak hogy megnevezzek néhány egyéb helyet a Közel-Keleten, melyek nagyon hasonlónak tűnnek: nincs megszállás, nincs katonai beavatkozás.
Rossz vezetés, korrupció, nepotizmus, politikai rezsimek - ezek jelentik a Pudelskernt.
Meg kell neveznünk őket; koncentrálnunk kell arra, hogy miként segíthetünk azoknak, akik mindkettőtől szenvednek.
Türelmesnek kell lennünk ahhoz, hogy meglássuk az igazságot, hogy megfelelően és objektíven elemezzünk, hogy megtervezzük a segítséget, személyre szabott projekteket készítsünk el, hogy pénzt fektessünk be, tanuljunk, illetve vezessünk.
És hogy engesztelhetetlenek legyünk.
Kemények és megbízhatók.
Gázában a törökök, a britek, egyiptomiak, izraeliek, amerikaiak és európaiak mind-mind részei a problémának.
Azonban legnagyobb részt maguk a palesztinok.
Csak segíteni tudunk nekik.
Fel kell hagyniuk mindennemű fenyegetés, visszaélés, erőszak, terrorizmus és gyilkosság használatával.
Véget kell vetniük a korrupciónak.
Meg kell állítaniuk a nepotizmust és a basáskodást.
(Az Elnök félbeszakítja a beszélőt.)
a PSE képviselőcsoport nevében. - (NL) Tisztelt elnök úr! Július közepe óta, amikor a Hamasz megszerezte a hatalmat Gázában, másfélmillió embert zártak be egy szarvasmarhafarmra, amit a lakosok maguk gettónak neveznek.
Még a rákbetegeket sem engedik ki a régióból.
Izrael azon a véleményen van, hogy ellenséges környezetben élnek.
Az egyetlen dolog, ami beérkezik az étel, a gyógyszerek és néhány humanitárius dolog - de az emberek nem tudnak pusztán liszten, lencsén és gyógyszereken élni.
Izrael abszurdan szűk meghatározást használ a humanitárius javakra.
A gyógyászati eszközök alkatrészeit nem lehet importálni, a vízellátó rendszert nem lehet javítani.
Állandó az a fenyegetettség, hogy Izrael megszakítja az energiaellátást.
Gáza gazdasága összeomlott, az emberek munkanélküliek és levertek, és nincs pénz.
Elkezdi felütni a fejét az alultápláltság.
A blokád csüggedést, dühöt és gyűlölködést szül, nem békét.
Gáza elfogadhatatlan humanitárius válságot él meg.
Egyre nő a segélykérések száma, ráadásul a blokád miatt nő a segélyek költsége.
Így a tagállamoknak több pénzügyi segítséget kell adniuk az UNRRA-nak, valamint a helyszínen levő többi szervezetnek.
Az Európai Bizottság már megtette ezt a lépést, néhány tagállamhoz hasonlóan.
Tegnap az Európai Parlament is a segélyek növelése mellett szavazott.
Képviselőcsoportom arra buzdítja a Tanácsot, hogy támogassa ezt a döntést.
Azonban a segély önmagában nem elég.
Az elnökség továbbra is félénk, óvatos a mai este témája kapcsán - de az Európai Unió tovább már nem vállalhatja magára a segélyek nyújtásának erkölcsi felelősségét úgy , hogy közben nem engedik, hogy politikai lépéseket tegyen a blokád ellen.
Így tehát képviselőcsoportom nevében arra kérem az elnökséget, a Tanácsot és az Európai Bizottságot, hogy szólítsa fel Izraelt, hogy azonnal vessen véget a blokádnak.
Gázában a teljes lakosságot büntetik - ami a Negyedik Genfi Egyezmény 33. cikke értelmében illegális.
Ezenfelül ez a módszer nem felel meg Izraelnek, és az Európai Uniónak ezt meg kell mondania Izraelnek, ahelyett, hogy passzív maradna - pontosan azért, mert szövetségese.
Ez értelmet adna az Izraellel kötött társulási megállapodásnak, mivel csak a blokád elleni lépéssel szolgáltathat az EU igazságot az emberi jogokról szóló kérdésben.
az ALDE képviselőcsoport nevében. - Tisztelt elnök úr! Nem képviselőcsoportom nevében szólok, hanem olyan képviselőként, aki olyan dolgokat látott, amilyeneket nem akart.
Remélem, hogy a miniszter úr nem hisz annak az álszent hatásvadászatnak, amit ez a Ház mutat.
Egyszerűen nevetséges akár pillanatig is azt a látszatot kelteni, hogy ezen Európai Unió politikái pártatlanok.
Mindenki tudja, hogy a kettős mércével mérés politikáját folytatjuk.
Azt várjuk és követeljük meg a parlamenti képviselőktől, hogy tartsanak tiszteletben minden követelményt.
Az izraeliektől csupán azt kérjük, feleljenek meg kívánságainknak.
Bűzlik ez a kivételezés.
Biztos asszony! Emlékszik arra, amikor néhány hónapja itt állt azt követően, hogy a palesztin küldöttség visszatért Haniyeh úrral Gázában folytatott találkozójáról a Palesztin Egységkormány bukása előtt, és azt mondta a Háznak, hogy mindent meg akar tenni a kormány támogatása érdekében?
Két hét múlva természetesen elbukott!
Részben azért történt ez, mert elutasítottuk, hogy beszéljünk választott képviselőikkel.
Megtagadtuk, hogy beszéljünk Haniyeh úrral, és nem meglepő módon, az erőszakos erők aláaknázták a demokratikusakat.
Úgy tűnik, sosem tanulunk a történelemből.
Abba kell hagynunk, hogy semmibe vesszük a palesztinok vágyait.
El kell kezdenünk tiszteletet tanúsítani a demokratikus erőknek, és fel kell ismernünk, hogy nem lehet békét kötni anélkül, hogy beszélnénk az ellenséggel.
(Taps).
A közel-keleti béke előmozdításának elérését ellehetetleníti, hogy állandóan visszautasítják a Hamasz azon elemeivel folytatandó egyeztetést, akik lépést kívánnak tenni irányunkba.
Egy kérdés az előttünk levő határozati indítványról: miért is gondolunk egyáltalán arra, hogy pénzt adjunk Gázának?
Mi köze az Európai Unióhoz?
Gáza egy izraeli börtöntábor!
Semmi köze hozzánk.
Az izraeliek azok, akiknek felelniük kellene másfélmillió ember életben tartásáért.
Ők azok, akik nyomorban tartják őket.
Nem az a dolgunk, hogy adófizetőink pénzét az izraeli kötelezettségek teljesítésére fordítsuk.
Végezetül újfent a pártatlanság kérdéséről; az elmúlt hetek során hallottuk, hogy az izraeli védelmi erő több palesztin föld lefoglalását rendelte el, hogy utakat építsenek, hogy lehetővé tegyék az E1 település építését - a zsidó települések további bővítése Kelet-Jeruzsálemben - szemben minden kötelezettséggel, amit az izraeliek részéről elvártunk, illetve ellentétben minden azzal kapcsolatos reménnyel, hogy valódi eredménye lehet a közelgő béketárgyalásoknak.
Ha a palesztinok azt látják, hogy az életképes, független palesztin állam minden reménye szertefoszlik a szemük előtt, mit tesz az Európai Unió?
Nagyon jól tudják, hogy semmit sem fog tenni azon kívül, hogy néhány szót szól - kézzelfogható dologra nem fog sort keríteni!
az UEN képviselőcsoport nevében. - (PL) Tisztelt elnök úr! Tagja voltam az Európai parlament azon öttagú küldöttségének, amely néhány fontos napot töltött a Palesztin Autonóm Övezetben.
Kategorikusan állíthatom, hogy küldetésünk humanitárius jellegű volt, nem pedig politikai.
Ezt azért mondom, mert nem szeretném, ha vitánk politikai vitába fordulna, ahol az Európai Parlament az ügyész szerepét tölti be valaki ellen.
Szeretném, ha a politikai megosztottság fölött állnánk, és megfontolhatnánk, miként segíthetünk a civil Palesztinának.
Tisztázzuk azonban, hogy úgy tűnik, a Gázai-övezetben az életszínvonal emelése, a kórházak és iskolák normális működtetése, az ivóvízhez, élelmiszerhez és elektromos áramhoz történő teljes hozzáférés, valamint a normális munkalehetőség a mezőgazdasági ágazatban nagyobb valószínűséggel eredményezik a palesztin-izraeli kapcsolatokban jelentkező feszültség enyhülését, illetve biztosítják a háborúság csökkenését ott, ahol zsidó lakosok, izraeli lakosok, valamint maga Izrael állam érintett.
Néhány hónappal ezelőtt ebben a Házban néhány palesztin iskolában, palesztin tankönyvben kiadott ellentmondásos szövegekről beszéltem, de most az egyik szélsőségből a másikba esünk.
Nem kritizálhatjuk továbbá a palesztin iskolarendszer egyes szempontjait, mivel az oktatási rendszer gyakorlatilag megszűnt.
Azonban az érmének van egy másik oldala is, egy belső-palesztin szempont.
Folytatódik a Hamasz, a Fatah, valamint az Abu Mazen elnök-féle tábor közti politikai patthelyzet.
Ez a zsákutca megnehezíti a palesztin intézmények működését, és így sérti az ott élő palesztinokat, és ez természetesen nem Izrael hibája.
Sokat beszélünk az Izrael állam és Palesztina közti tartós békéről, de ez egy kissé olyan, mintha egy házról beszélnénk és a tetővel kezdenénk.
Mindig az alapokkal kell kezdenünk, és itt az alapokat a palesztin hatalmi struktúrák, közintézmények működésének javítása, valamint a palesztinoknak nyújtott humanitárius segély jelenti.
a Verts/ALE képviselőcsoport nevében. - (DA) Tisztelt elnök úr! Ciszjordánia és Gáza említett, néhány héttel ezelőtti meglátogatása döbbenetes volt - még azoknak is, akik többször jártak ott.
Az izraeli határok lezárása és a számos útlezárás ellehetetleníti egy egészséges gazdaság kifejlődését, valamint az EU humanitárius támogatására vonatkozó szabályok betartását.
A Tanácsnak és a Bizottságnak azonnal közbe kellene avatkoznia, hogy újra lábra állítsa a palesztin gazdaságot.
Engedjék meg, hogy egyértelműen fejezzem ki magam: egy ilyen beavatkozás nélkül nem lehet sikeres egy békekonferencia.
Amint az már többször elhangzott, a gazdasági dimenzió elválaszthatatlan a politikaitól.
Másképp megfogalmazva: véget kell vetni az izraeli megszállásnak, máskülönben sosem lesz béke.
A gazdasági kimerülés mellett jelenleg a palesztinok radikalizációja is folyamatban van.
Egyre nő a szegények- amiben egyre nagyobb az izraeli blokád szerepe -, valamint a fiatalok körében.
Az idősebb palesztin generációk többször figyelmeztettek arra, hogy a ma felnövekvő fiatalság sosem élt az izraeliek mellett, és amit tapasztaltak, az nem más, mint a ronda falak, a katonai megszállások és az apjukat megalázó gyermekkatonák.
Ez nem a béke, hanem a kérlelhetetlen ellenségek megteremtésének módja.
A palesztin területek demokratikus választásait figyelmen kívül hagyó EU-ban semmiféle bizalom sincs, és a Hamasz elszigetelésével mind diplomáciai inkompetenciát, mind pedig - újfent - részrehajlást mutat.
Hacsak nincs minden palesztin képviselve a folyó tárgyalásokban, nem lesz béke, amivel a kérdésben résztvevő valamennyi fél tisztában van.
Amint azt Davies úr és mások is említették, a béke minden reménye szertefoszlik, amennyiben - amint arról beszámoltak - Izrael kormánya ki akarja sajátítani az E1-et.
Mind az Egyesült Államok, mind pedig az EU félreérthetetlen módon megmondta, hogy erre nem kerülhet sor.
A Tanácsnak és a Bizottságnak most azt a kérdést kell megválaszolniuk, hogy milyen lépést terveznek a palesztin Kelet-Jeruzsálem kisajátításának megakadályozása érdekében.
a GUE/NGL képviselőcsoport nevében. - (IT) Tisztelt elnök úr! Hölgyeim és uraim!
Egy perc semmiség.
Lobo Antunes úr bátor gesztusokról és lépésekről beszélt: Olmert úr! Azt a bátor lépést kellene megtenni, hogy bezárunk minden új települést, kiszabadítunk több ezer palesztint, megállítjuk a Ciszjordániába történő katonai benyomulást, megszűntetjük az ellenőrzési pontokat, valamint visszavonjuk Gáza blokádját!
Konkrét lépésekkel kellene a tárgyalásokra jönnie; ehelyett tegnap új területfoglalást láthattunk Jeruzsálemen belül.
Itt, az Európai Unióban annak kellene lennie a mi bátor lépésünknek, hogy elutasítjuk az izraeli kormány által civil lakosságra kiszabott kollektív büntetés mindennemű formáját.
Gázai terveinket megakadályozzák, mivel nincs cement, nincsenek csővezetékek, a költségek a négyszeresükre emelkedtek, valamint az UNRWA továbbra is szükségintézkedésekre sarkall.
A holnap elfogadásra váró határozatban a gázai blokád megszüntetésére, valamint az emberek és javak mindenütt érvényes szabad áramlására szólítunk fel, de tisztában vagyunk azzal, hogy a palesztin kérdés nem humanitárius.
Felelősségünk politikai: az a felelősség, hogy véget vessünk a katonai megszállásnak és két népért, két államért emeljünk szót, melyek képesek békében egymás mellett élni kölcsönös biztonságban.
az IND/DEM képviselőcsoport nevében. - (NL) Tisztelt elnök úr! A múlt hét végén Parlamentünk egy küldöttsége megvitatta a Közel-Kelet súlyos helyzetét amerikai kollégáinkkal a Transzatlanti Jogalkotók Párbeszéde (TLD) részeként.
Ennek során az amerikai békeközvetítő, Dennis Ross azt a nagyon gyakorlatias tanácsot adta nekünk, hogy ajánljunk fel támogatást a palesztin lakosságnak, annak kétes életminőségében.
Megbízható, politikailag független civil szervezetek hálójára van szükség.
Tisztelt Tanács és Bizottság: mennyiben számítanak valódi lehetőségekre Ciszjordánia és Gáza számára?
Most azon a véleményen vagyok, hogy a Hamasz viselkedése van a jelenlegi gázai belső és külső válság mögött.
Csalhatatlanul illegitimmé teszi az izraeli államot, és legitimizálja az izraeli és palesztinai 'disszidensek' elleni erőszakot.
Tisztelt elnök úr! A csupán harminc esztendős palesztin-keresztény Rami Ayyad közelmúltban történt brutális meggyilkolása hangsúlyozza ezen kisebbség veszélyes helyzetét Gázában.
Azt várom a Tanácstól és a Bizottságtól, hogy figyelmet és támogatást szentelnek a keresztény kisebbségnek valamennyi palesztin területen.
Tisztelt elnök úr! Davies úr azt kérdezte korábban, mi a szerepe az Európai Uniónak a Közel-Keleten.
Természetesen tudom, hogy ez egy költői kérdés volt, mert nagyon elkötelezte magát egy megoldás mellett, de tény, hogy az Európai Uniónak közvetlen érdekeltsége van a közel-keleti békefolyamatok eredményében.
Egy yorkshire-i választókörzetből szólok, ahonnan a néhány hónappal ezelőtt Londont megtámadó terrorista érkezett.
Motiválták őket a Közel-Keleten történtek.
A madridi terroristák hasonlóképp.
Így tehát Európa biztonsága közvetlenül kötődik a Közel-Kelethez.
Azt hiszem, hogy történelmi és humanitárius kötelezettségeink is vannak a békés eredmény felé.
Mindent egybevetve a békefolyamat lassú és egyenetlen, és számos kezdeményezést, kormányközi konferenciát eredményezett - Madrid, Oslo és így tovább.
És most elérkeztünk a lényeghez, 2007 októberéhez, ahol szinte kétségbeesett a megoldás keresésével és megtalálásával kapcsolatos elszántság.
Így tehát azt hiszem, hogy eljött az ideje valami valóban radikális új gondolkodásnak.
Az általam tett egyik javaslat az, hogy az Olmert és Mahmoud Abbas urak közt mostanában folytatott tárgyalások a helyzet - valóban - végső megoldásáról tükrözzék azokat a tárgyalásokat, melyeket maga Olmert úr, egy fiatal parlamenti képviselő folytatott 1987-ben, amikor ő és a PFSZ bizalmasan megbeszélték, hogy tényleg beszéljenek a palesztin állam fővárosáról Kelet-Jeruzsálemben, az 1967-es határokról, és talán idén ősszel eljön annak az ideje, hogy ez a két vezető a nemzetközi közösség bátorítása hatására találkozik, hogy radikálisan alakítsák a jövőt a közel-keleti békefolyamat békés, kétállamos megoldása érdekében.
Triantaphyllides úr és küldöttsége, akik a minap Palesztinába mentek, két lényegi következtetéssel tértek vissza.
Koncentráljunk a palesztin humanitárius helyzetre, de gondoljunk arra a szerepre is, amit a választott képviselők játszhatnak ebben a folyamatban itt és másutt is.
Nem szabad megfeledkezni rólunk.
(FR) Tisztelt elnök úr! Ezen határozat elkészítése során azt mondtuk magunknak, 'semmi politika, csak emberségesség'.
Tűrhetetlen, hogy ma egy hatalmas, szabadtéri gettóban lassan haldoklik egy nép a világ kameráinak kereszttüzében; emberek kivéreztetve, anélkül, hogy joguk lenne fejlődni, szabadon mozogni vagy oktatni gyermekeiket, de egy olyan nép, melynek életben maradásáért magas árat fizetünk, és melynek mindenek felett nem szabad meghalnia, mivel az beszennyezne bennünket, és demokráciáink nem tudnának megküzdeni vele.
Ebben az évben az Európai Unió több, mint 300 millió eurót fizetett ezen válság megelőzésére.
Ez túl kevés a palesztinoknak ahhoz, hogy megéljenek belőle, de tízszer, százszor több a kelleténél, mivel ha tiszteletben tartanának valamennyi nemzetközi kötelezettséget és a negyedik Genfi Egyezményt, valamint az emberi jogokat, akkor nem lenne szükség erre.
Szégyen a gettóra!
Szégyen ránk, európaiakra!
Tudtuk támogatni Berlint, amikor az ottaniak ostrom alatt voltak!
Szégyen ránk, akik örömkönnyekkel üdvözöltük a berlini fal leomlását, de akik most más falak és gettók börtönőrei, cinkostársai vagyunk!
Vessünk véget a lezárásnak!
Azonban ma a humanizmus nem hagyja, hogy megfeledkezzünk a politikáról.
Szeptember 24-én az izraeli kormány rendeletet adott ki 1 100 dunum földterület kisajátításáról négy, Jeruzsálem és Jerikó közti arab faluban, hogy utat építsen, ami gyakorlatilag kettévágja Ciszjordániát.
Ez egy régi izraeli terv még 2004-ből, amit Európa és az Egyesült Államok is mindig ellenzett.
Ma, a washingtoni nemzetközi megbeszélés előestéjén ez egy igazi időzített bomba.
Gáza csapdába esésével és Ciszjordánia kettévágásával hogyan is álmodhatunk arról, hogy a két állam békésen él együtt.
2005. február 8-án Sharm el Sheikh-ben, Sharon kijelentette: "Lehetőségünk van arra, hogy új útra lépjünk.
Hosszú idő óta először él az a remény régiónkban, hogy gyermekeinknek, unokáinknak már szebb lesz a jövő.”
Ez egy nagyon törékeny lehetőség, amit a szélsőségesek romba akarnak dönteni.
Ha ez az út és számos egyéb megvalósul, a szélsőségesen nyernek.
Az építészek és földrajzi szakemberek most a bombáknál makacsabb fegyvereket használnak.
Falakkal és utakkal veszik körbe Palesztinát, melyek porrá zúznak minden élhető állammal kapcsolatos álmot.
(Taps)
Tisztelt elnök úr! Nincs annál demoralizálóbb, mint egy szegénységben eltöltött élet, a kilátások nélküli és a konfliktusok csúfította élet.
Ahogy egy humanitárius katasztrófa üldözi a gázaiakat, egyértelmű, hogy az izraeli és palesztin vezetők részéről világossá tett egyetlen cél a fájdalom, a szegénység, a gyötrelem és a gyűlölet továbbadása a fiatal palesztinok új generációjának.
Az emberek és javak mozgásának izraeli blokádjának közvetlen eredményeképpen a gyerekeknek még alapvető oktatásra sincsenek lehetőségei.
Mindenkitől megtagadják azokat az alapvető szolgáltatásokat, melyeket ebben a Házban mindenki magától értetődőnek vesz.
A megélhetési lehetőségek megszűnnek, mivel a halak, gazdálkodók és mások nem tudnak kereskedni.
Az emberek szükségtelen kínokat szenvednek el és halnak meg a korlátozott orvosi szolgáltatások és kezelések miatt.
Mindezekhez az erőszak és az elnyomás szolgál háttérül.
A civil szervezetek becslése szerint közel 2 000 olyan ember van Gázában, akik újonnan lettek súlyosan fogyatékosak.
Ők főleg olyan fiatalok, akiket tankok, orvlövészek lőttek le, ami gyakran végtagvesztéssel, agykárosodással vagy gerincsérüléssel járt - de a fogyatékkal élők támogatásán dolgozó szervezeteket gátolja az izraeli blokád, és nem tudnak hozzájutni a szükséges speciális felszerelésekhez!
Az izraelieknek teljesíteniük kell a nemzetközi kötelezettségeket, így például a Genfi Egyezmény, hogy garantálják a humanitáris segítség, segély és az alapvető szolgáltatások folyamatát, valamint a határok megnyitását.
A Tanácsnak és a Bizottságnak meg kell őriznie a nyomást, de valamennyi oldallal beszélniük kell.
Ez az egyetlen módja annak, hogy megoldásra jussunk.
Értelmetlen azt mondani, hogy nem fogunk beszélni az egyik oldallal.
Úgy kell megoldást találnunk, hogy minden oldallal beszélünk.
Ha semmi sem történik, akkor az emberek továbbra is szükségtelenül halnak meg.
Gázában 1,3 millió ember továbbra is meg lesz fosztva méltóságától, és folytatódni fog a fájdalom, a szegénység, a szenvedés és a gyűlölet továbbadása a palesztinok új generációjának.
(FR) Tisztelt elnök úr! Egy olyan időben, amikor a Gázai-övezet átjárási pontjait az izraeli állam lezárja és felügyeli, amikor napi rendszerességgel történnek gyilkos behatolások, amikor tovább nő a lakosok száma a megszállt területeken, amikor a folytatódik a nemzetközi törvények megszegése, a fal építése és a biztonsági felügyelet, akkor még mindig vannak emberek az Európai Parlamentben ezen falak között, akik tagadják, hogy Izrael megszálló hatalom.
Ez döbbenetes!
Izrael megszálló hatalom, és mint olyan, kötelezettségei vannak a Genfi Egyezmény értelmében, és különösképp kollektív büntetést nem használhatnak, semmilyen körülmények között.
Tanácsos lenne biztosítanunk, hogy Izrael megfelel kötelezettségeinek ahelyett, hogy vészes jeleket küldene ki, mint amilyeneket mi is tettünk, például a gázai elektromos központ üzemanyag-ellátására adott finanszírozás felfüggesztésével.
A palesztinok megosztottsága fölött elsírt krokodilkönnyek valóban nem helyénvalók azt követően, hogy az Európai Unió nem tudta támogatni Mahmoud Abbas azon erőfeszítéseit, melyek a Hamasz pragmatikus szárnyának beolvasztására irányultak.
El tud bármi rosszabbat képzelni?
Ramallah-ot kijátszani Gáza ellen?
Eldönteni azt, hogy kik a jó palesztinok és segíteni őket abban, hogy megszabaduljanak a rosszaktól?
Ki hisz tartós megoldásban, ha nem garantált Palesztina politikai és területi egysége?
Ki hihet abban, hogy a béke az izraeliek és a palesztinok számára egy olyan politikán keresztül fog kiépülni, ami gyakorlatilag az izraeliek és palesztinok radikalizálásához vezet?
A gázai humanitárius helyzet az emberi méltóság minden normáját megszegi.
A Gázai-övezet blokádjának feloldását amint lehet, biztosítani kell.
Megfelelő nyomást kell gyakorolni Izraelre.
Ez a kérdés többé nem maradhat tabu, és kérdezem Önöket, a Tanácsot és a Bizottságot, hogy milyen intézkedéseket kívánnak tenni annak érdekében, hogy elősegítsék a blokád feloldását, valamint hogy arra kényszerítsük Izraelt, hogy feleljen meg kötelezettségeinek és vállalásainak.
Azt kérdem Önöktől, mit kívánnak tenni a nemzetközi konferencia előtt egy hónappal azért, hogy elérjék, Izrael feladja Ciszjordánia kettévágásával kapcsolatos terveit, amit Jerikó és Kelet-Jeruzsálem összekapcsolásával érne el.
(Taps)
(EL) Tisztelt elnök asszony! Palesztinában kivételesen gyors a helyzet alakulása, és ez szinte semmi időt sem hagy számunkra a reakcióra.
Így most a gázai humanitárius helyzetet vitatjuk meg, mivel az izraeli hatóságok egyhangúan úgy döntöttek, hogy több ezer hektárnyi arab földterületet sajátítanak ki azért, hogy továbblépjenek E1 nevű tervükkel, egy olyan út építésével, ami gyakorlatilag ketté fogja vágni Ciszjordániát.
Tudják, hogy a nemzetközi közösség ellenezte ezt a tervet.
Azt hiszem, hasznos lenne, ha a Parlament állást foglalna ebben az ügyben.
Az eredmény egyszerű: megint tétlen szemlélők maradunk, míg a helyzet Palesztinában tovább romlik; a palesztinok tárgyalási pozíciója minden nappal romlik és kétségesek a sikerrel kapcsolatos meglévő kilátások a közelgő, palesztin kérdésben novemberben megrendezésre kerülő nemzetközi konferencián.
Tisztelt elnök úr! A múlt éjjel volt szerencsém részt venni az Izrael Európai Barátai brüsszeli irodájának megnyitóján, ami abból a hipotézisből indul ki, hogy támogatnunk kellene a demokratikus izraeli állam létezéshez és jóléthez való jogát.
Ezzel szemben a Hamasz 1988 charta értelmében elkötelezte magát Izrael veszte mellett, valamint amellett, hogy továbbra is az EU által tiltott terrorszervezet marad.
Nem meglepő számomra, hogy ez a határozat a jelen gázai helyzet miatti felelősség többségét Izraelre akarja hárítani.
Egyértelmű, hogy Izrael egyoldalú kivonulása Gázából, mint a terület őszinte, békét megcélzó gesztusa nagyon kis jelentőséggel bír Izrael kritikusainak szemében.
A határozat humanitárius válságra utal Gázában anélkül, hogy elmagyarázná, miért.
A Hamasz azzal a kéréssel fordult a palesztin szavazók felé, hogy adja meg azt a számos szociális szolgáltatást, amit a korrupt Fatah adminisztráció mellőzött.
Mégis, az iskolákban nincsenek gyerekek, mivel túlzottan félnek ahhoz, hogy elmenjenek otthonról.
A kórházak azokat kezelik, akik a Hamasz erőszakos gázai hatalomátvételének és a szekuláris Fatah leverésének mindennapos erőszakos eseményei során sebesülnek meg.
Rami Ayyad, egy kiváló gázai keresztény múlt szombaton gyilkosság áldozatául esett, és vasárnap nyolc aknavetőt és katyusa rakétát lőtt ki a Hamasz vakon Izraelre.
Groteszk módon a Hamasz még a Khaniban található határátkelőt is bombázza.
A határozat arra szólítja fel Izraelt, hogy tegyen lépéseket annak érdekében, hogy biztosítsa a humanitárius ellátmányok és az alapvető szolgáltatások szabad átvonulását.
Valójában Izrael nem állította le az olyan javak mozgását Gázába, mint például az élelmiszer, az elektromosság vagy a víz, és tulajdonképpen megszorításokkal és mértékletességgel működik, noha a Hamasz katonailag támadja Izraelt.
Méltányolom, hogy Izrael arra jutott, hogy egyöntetű szidalomhullámra számít a Háztól, de Izraelnek tudnia kellene, hogy vannak itt és Európa-szerte barátai, akik elkötelezték magukat a régió békéje és biztonsága mellett.
Erre sosem fog sor kerülni addig, amíg a Hamasz terveit annyira szívesen nézik el sokan ebben a Házban.
Tisztelt elnök úr! Egy humanitáris válság humanitárius választ követel, és a mai este elsőként annak kellene elsőbbséget élveznie, hogy az orvosi ellátást és az iskolai könyveket feltartóztatják a határ egyik oldalán, míg a diákok és a betegek a másik oldalon várnak ezekre.
A nemzetközi humanitárius törvény az Európai Unióra a beavatkozás közvetlen kötelezettségét szabja ki, és négy hónappal Gáza elvágását követően a határt támogató misszióval kapcsolatos direkt vállalásunk egy olyan vállalás, amit nem tudunk teljesíteni.
Köszönöm biztos asszonynak a ma este, a békefolyamatok újjáéledésével és az időszakos nemzetközi mechanizmus működésével kapcsolatban kifejezett óvatos optimizmust.
Mi természetesen arra buzdítjuk, hogy megtegyen mindent, amit csak tud.
Egyetértek Tannock úrral abban, hogy helytelenítenünk kell a palesztin militánsok rakéta- és aknavető-támadásit, de kifogásai hitelesebbek lennének, ha elítélné azt is, hogy az izraeli védelmi erő a légi rakétacsapásokban civileket is megöl.
Arra kérem Önt, biztos asszony, és Önt is, mint hivatalban levő elnököt, hogy, amint azt ma reggel a beszámolóból hallottuk, sürgősen ítélje el az E1 megszállási terv részét képező, Ciszjordánia területe további 3%-ának elfoglalását, mely Jeruzsálem és Jerikó között található.
(Az elnök félbeszakítja a beszélőt.)
(SK) A június 21-i, a MEDA-programról és a Palesztinának adott pénzügyi támogatásról szóló európai parlamenti határozat, a 2007. július 12-i Közel-Keletről szóló határozat és a Négyes 2007. szeptember 23-i állásfoglalása fényében alapvető fontosságú az Európai Parlament számára, hogy egyértelmű álláspontot fejezzen ki vis-à-vis a Palesztinában uralkodó helyzetről.
A helyzetet azonban legalább két szempontból kell megfontolnunk: humanitárius és gazdasági, valamint politikai és biztonsági szempontból.
Humanitárius és gazdasági szempontból Európán áll, hogy a Palesztina támogatására adott hatalmas pénzügyi források felvállalását követően biztosítsa ezen támogatás és humanitáris segély eljuttatásának technikai kivitelezhetőségét.
Elfogadhatatlan, hogy megtagadják a palesztin civilektől, hogy hozzáférjenek a gyógyszerekhez, illetve, hogy feldúlják az egészségügyi intézményeket, iskolákat, magánlakásokat.
A dolgok jelenlegi állásánál az emberek és javak mozgásának korlátozása miatt gyakran megtagadják a megfelelő ivóvízhez és élelmiszerhez történő hozzáférést.
Ami a politikai és biztonsági szempontot illeti, egyértelművé kell tenni, hogy ugyanúgy, ahogy a nemzetközi közösség elismeri Palesztina automóniával kapcsolatos jogát, beleértve a kormányzást, a Hamasz-mozgalomnak is el kell ismernie az izraeli államot.
A Hamasz mostanáig nem tett semmiféle olyan lépést, hogy elzárkózzon saját alapító dokumentumától, mely céljai közt tartalmazza Izrael állam elpusztítását.
Itt rejlik a politikai probléma, ami fegyveres konfliktussá fokozódik: terrorizmussá az egyik oldalon és kemény defenzív intézkedésekké a másikon.
Tisztelt elnök úr! Mindenekelőtt azt mondhatnám, hogy Tannock úr rossz szolgálatot tesz Izraelnek a palesztinok elleni izraeli illegális tevékenységek feltétlen támogatásával, főleg Gáza kapcsán.
Támogatom a határozatot, beleértve az 5. szakaszt is.
Nem új és nem is váratlan a Gázában jelentkező humanitárius válság.
Azok közülünk, akik rendszeresen látogatták a régiót az utóbbi évek során, következetesen óva intettünk mindenkit az izraeli lépésektől, melyek kétségbeesésbe taszítják a lakosságot.
A gazdaság jelenleg már szabadesésben van.
A szociális szolgáltatások gyakorlatilag összeomlottak.
Általános az alultápláltság és a krónikus betegségek, és nem lehet hozzáférni a gyógyszerekhez.
Gáza most teljes mértékben a külső segélyektől függ, amit az izraeli embargók elakasztanak.
Ez egy szigorú izraeli felügyelet alá tartozó börtön, és nem engedhetjük, hogy a gázaiak jóléte túszul essen a folyamatban levő politikai manővereknek.
Remélhetőleg ezek a manőverek béketárgyalásokhoz vezetnek.
Helytelenítem Izrael azon egyoldalú döntését, miszerint földet tulajdonít el négy arab falutól, hogy azzal elvágja Kelet-Jeruzsálemet a Ciszjordániától.
Fájlalom azt a tényt, hogy sem a Tanács, sem pedig a Bizottság nem tett utalást erre, és meg lennék lepve, ha nem tudnának róla.
Ismert ebben a Házban és köztudomású.
Izrael ezen lépésével teljes mértékben megszegi a menetrendet és azt a megállapodást, miszerint az 1967-es határok az izraeliek és a palesztinok közös megegyezése nélkül nem fognak változni.
(PL) Tisztelt elnök úr! Remélhetőleg elvárhatjuk, hogy idővel megoldódik a konfliktus.
Ez a lehető legcsalókább remény.
Új generációk nőnek fel, és a konfliktus folytatódik, sőt, rosszabbodik.
Azt gondolnák, hogy két, egymáshoz annyira közeli nép, a héber és az arab képes a békés együttélésre - de nem egy hierarchikus rendszer feltételei mellett.
Minden, a másikkal kapcsolatos alárendeltség, az egyenlőtlenség és mindenek fölött az arab szuverén államszervezet hiánya állandó negatív érzelmek, meggyőzőség és bosszú táptalajául szolgál.
Amennyiben Izrael állam nem keríthet sort területi megosztásra, akkor attól tartok, nehezen tudom elképzelni, hogy béke uralkodjék ezen a területen.
Ugyanúgy, ahogy a zsidóknak joguk van saját országhoz, államhoz, az araboknak, a palesztinoknak is joguk van hozzá.
Történelmileg létezett Palesztina még a második világháború előtt, és amint látjuk, nem könnyű kiradírozni az arabok emlékezetéből.
Minden nap olyan mértékben romlik a gázaiak helyzete, hogy elkerülhetetlenek a beépített agresszió kirobbanásai, és csupán annyit tehetünk, hogy zavartan és szomorúan nézzük.
Részünkről az a legtöbb, amit tehetünk - amellett, hogy megpróbálunk a kölcsönös pusztítás lenyugtatására ösztönözni és közvetítő szerepet játszani -, hogy kibővítjük az embereknek juttatott humanitárius segélyek körét, hogy a lehetőség szerint legmegfelelőbb egészségügyi viszonyok közt éljenek, legyen mit enniük és járhassanak iskolába.
De újból hangsúlyozom: ez egy helyettesítő megoldás, egy olyan megoldás, mely irányba - és ezt szégyelljük beismerni - nem tudunk az élen járni.
A Közép- és Kelet-Európában a tizenkilencedik században, illetve Európa és Afrika huszadik századi szörnyűségeiben szerzett tapasztalatok egyértelműen rámutatnak a függetlenségért sóvárgó népek erejére.
Ez a sóvárgás az, amivel itt foglalkozunk.
(FR) Tisztelt elnök úr!
Hölgyeim és uraim! Természetesen az Európai Uniónak minden tőle telhetőt meg kell tennie annak érdekében, hogy csökkentse a gázai lakosság eddig példátlan humanitárius válságban tapasztalt szorongatását.
Én személy szerint arra szeretnék rámutatni, hogy az, hogy az izraeli kormány Gázát ellenséges területté nyilvánította, számos drámai következménnyel járt.
Izrael jóval nagyobb léptékű műveletekre keríthet sort ezen a területen, mint a múltban.
Az izraeli elektromos társaság minimálisra csökkentheti Gáza 1,5 millió palesztin lakosának villamosenergia-ellátását, és a Mekorot vállalat fogja adagolni a kiosztott vizet, míg a Hamaszra marad, hogy kiossza azt a kerületek között.
Elfogadhatatlan ez az izraeli stratégia, melynek egyértelműen az a célja, hogy népfelkelést okozzon a Hamasz vezetői ellen, és csak az erőszak újbóli ellángolásához vezethet.
Nem beszélve azokról az új településekről, melyek Palesztinából egy másik Bantusztánt csinálnak.
Én személy szerint, a Négyes tagjaként azt szeretném, ha az Európai Unió megbizonyosodna arról, hogy a novemberre tervezett békekonferenciának nem az az egyetlen célja, hogy kiutat biztosítson az Egyesült Államoknak az iraki-afganisztáni patthelyzetből, hanem az, hogy valódi béke csúcstalálkozóra kerüljön sor, ami összehoz minden arab szereplőt.
Tisztelt elnök úr! Minden konfliktusban a civilek a néma áldozatok, és kötelességünk - valójában feladatunk -, hogy felálljunk és megvédjük őket, valamint megfeleljünk a Nobel-békedíjas Elie Wiesel vállalásának "sose légy csendes, ha bárhol, bármikor emberek szenvednek és aláztatnak meg”.
Így tehát üdvözlöm a Ház azon kezdeményezését, hogy vitassuk meg a gázai helyzetet, és ugyancsak üdvözlöm azt a határozati felhívást, hogy szólítsuk fel Izraelt kötelezettségeinek teljesítésére, valamint arra, hogy garantálja a humanitárius segélyek bejutását Gázába.
Azonban a mai napon egyéb kérdésekről is szólnunk kell.
El kell kezdenünk feltenni magunknak a kérdést: miért van az, hogy valahányszor békemozgalomra kerül sor, fokozódik az erőszak?
Miért van az, hogy valahányszor a ésszerű hangok megoldást keresnek Izraelben és a palesztin területeken, terrorista csoportok veszik fel a fegyvert a béke ellen?
Miért félnek egyesek annyira a kétállamos megoldástól, attól, hogy Izrael és Palesztina békében él egymás mellett, hogy inkább fájdalmat és szenvedést mérnek saját népükre?
Ne hátráljunk meg attól, hogy beismerjük, Gázában élők borzasztó helyzetével kapcsolatos felelősség egyértelműen terheli a Hamaszt is, aki ellenzi a megoldást, az Egyesült Nemzetek egyik legitim államának elpusztítására szólít el, fél a békétől és az erőszakot támogatja.
2005-ben 400 rakétát lőttek ki Izraelre Gázából.
2006-ban 1 726 rakétát lőttek ki.
2007-ben közel ezer volt a rakéták száma.
Sokan meghaltak, több százan megsebesültek és ezreket evakuáltak.
Ezek között civilek is vannak: férfiak, nők és gyerekek.
Szeptember 26-án 54 aknavetőt lőttek ki Gázában a sufai határátkelőre.
A követező napon azok az átkelők lettek a célpontok, melyekre a biztos asszony utalt - Erez és Karem Shalom.
Valójában azért váltak céltáblává, mert a Hamasz úgy véli, ezen átkelők bezárása teljesíti a szenvedés és a Hamasz oldalára álló emberek növelésével kapcsolatos céljukat.
Ez a hibás stratégia.
Ismerjük fel, hogy Gázában olyan terrorista erők és félelemkeltő erők vannak, akik saját népük szenvedéseiből akarnak hasznos húzni.
(PT) Jimmy Carter azt mondta ezen a héten egy interjúban, ahogy Clinton elnök óta nem voltak jóhiszemű tárgyalások a Közel-Kelet témájában az Amerikai Egyesült Államok pártfogása alatt.
Így tehát nagy várakozások előzik meg a novemberi nemzetközi konferenciát.
Várhatóan olyan kézzelfogható fejlődésre kerül sor, hogy történetesen előre tudjuk majd látni az emberi drámák és konfliktusok megoldásának idejét.
Gázában jelenleg romlik a humanitárius helyzet.
Bár néhány hónappal ezelőtt valódi nyílt börtönük volt, ami fokozatosan bezárul, azaz egyre nyilvánvalóbb lesz minden nappal, amikor a halottakat, az éhséget, a félelmet, a fegyverek erejét és a civilek életére gyakorolt hatásukat számoljuk a fal mindkét oldalán.
Sürgősen humanitárius segélyre van szükség a Genfi Egyezmény fényében, és sürgető, hogy Izrael lehetővé tegye a segélyekről történő gondoskodást.
A személyek és javak mozgásának tényleg valósággá kell válnia, hacsak nem akarunk igazi emberi tragédiát tapasztalni a partmenti övezetben.
A következő nemzetközi konferencián a következő fő célkitűzéseket kell elindítanunk: az erőszak megszűntetése, valamint megoldás keresése azon meglévő határozatok alapján, melyek lehetővé teszik az izraeliek és a palesztinok békés együttélését, mielőtt még túl késő lenne.
Tisztelt elnök úr! 20 évvel ezelőtt három fontos színtere volt az erőszaknak, melyek világszerte szörnyülködést szültek: Dél-Afrika, Írország és a Közel-Kelet.
Az első kettő esetében békülés és politikai átalakulás történt.
A Közel-Keleten nem történt előrelépés.
Érvelhetünk amellett, hogy romlott a helyzet.
A gázai humanitárius katasztrófa lépésre kötelez bennünket, annak tudatában, hogy lehetséges, szükséges és időszerű a kibékülés és politikai átalakulás.
Azonban az is egyaránt egyértelmű, hogy a palesztinok és izraeliek nem tudják maguk megoldani ellentéteiket.
Mindketten erőszakhoz folyamodnak, ami állandósítja a patthelyzetet.
A gázai humanitárius katasztrófa a közel-keleti folyamatos konfliktus utóbbi 60 évének egyik mélypontja.
Békére szólítunk fel Izrael állam, és békére szólítunk fel a palesztin állam számára.
Jelenleg egyik sincs meg.
Új megoldásra van szükség.
Egyértelmű, hogy az Amerikai Államok kormányzata rendelkezik azzal a felelősséggel és képességgel, amivel határozott befolyást lehet gyakorolni Izraelre, például , hogy felszólítsák őket a gázai blokád feloldására.
Éppen úgy az Európai Uniónak is ugyanolyan útmutatást kell nyújtania a palesztinoknak az erőszak megszűntetése kapcsán, hogy mindketten elérjék a biztonságos államra vonatkozó célokat, melynek egyetlen lehetséges eszköze a békés eszköz.
Mivel ezt a határozatot továbbküldik Palesztina, Izrael, Egyiptom parlamenti képviselőinek és az Euromediterrán Közgyűlésnek, konstruktív hozzájárulás lenne tőlünk, ha támogatnánk és előmozdítanánk, hogy egy parlamenti párbeszéd helyettesítse a jelenlegi "kimerítő háborút”, aminek véget kell vetni, hogy többé ne csúfítsa el a Szentföldet.
(FI) Tisztelt elnök úr! Biztos asszony!
Emberi szenvedés tapasztalható Gázában. Az utóbbi hónapok humanitárius válsága kétségtelenül katasztrófává nőtte ki magát.
Ez többé már nem csak az alapvető élelmiszer hiányáról szól.
A palesztin gazdaság összeomlott, és egyre nehezebb vállalkozást folytatni.
Darabokra tört az emberek mindennapi élete, és a segélyszervezetek nem működhetnek a régióban.
Az itt élő emberek blokádba kerültek, és amint azt a biztos asszony is említette, a Ciszjordániában is ugyanezek a dolgok fenyegetnek.
A gázai lakosok áldozatul estek a válság mindkét résztvevője bukott politikájának.
Egy dolog ellenségként és terrorszervezetként beszélni a Hamaszról; a teljes Gázai-övezetet ellenséges területnek nyilvánítani egy egészen más.
Egy dolog Izraelről ellenségként beszélni; egészen más elutasítani az együttműködést az alapvető szolgáltatások biztosítóival és a nemzetközi szervezetekkel.
Bár a válságban résztvevő felek holtpontra jutottak, mindketten felelősek az alapvető humanitárius jogokért.
A parlamenti képviselőcsoportok határozata kivételesen őszintén fogalmazza meg a Közel-Kelet válságával kapcsolatos véleményt.
Mentes mindenféle rejtet politikai motivációtól.
Ami maradt, az Európa mélységes aggodalma a gázaiak életével kapcsolatban.
Szeretnék mindenkit emlékeztetni arra, hogy ez teljesen ugyanaz az aggodalom, melynek az idei évben korábban már hangot adtunk.
Nem foglalhatunk állást egyik oldal mellett sem, és nem mutogathatunk.
Az ártatlan emberek szenvedése irrelevánssá teszi a gázai helyzet elnézését és mentségek keresését.
Csak egyetlen dolgot követelünk: hogy a válságban résztvevő valamennyi fél tegye lehetővé számunkra, hogy segítsünk, és főleg, hogy maguk is segítsenek, mivel ez egy hatalmas emberi válság.
Biztos asszony! Remélem, Európa gázai helyzettel kapcsolatos ezen követelését eljutatja a válságban résztvevő felekhez, az Arab Ligához és a Négyeshez.
Tisztelt elnök úr!
Biztos asszony!
Hölgyeim és uraim! Szeretnék köszönetet mondani hozzászólásaikhoz és beszédeikhez, melyeket figyelmesen hallgattam.
Tudjuk, hogy a palesztin területek gazdasági fejlődésének folyamatos és lankadatlan támogatása a béke egyik alapja.
Szoros kapcsolat van a biztonság, a politikai stabilitás és a gazdaság között.
Így tehát nem érhetünk el békét, biztonságot szilárd és tartós gazdasági alapok lefektetése nélkül, melynek egy hitelt érdemlő békefolyamatnak kell lennie.
Ezen kezdeményezések mindegyike azon kötelezettségvállalásunkat tükrözi, hogy segítsünk a transzjordániai és gázai palesztin lakosság életkörülményeinek javításában.
Ezek olyan feladatok, melyeken tovább szeretnénk dolgozni, és biztosak vagyunk abban, hogy a Párizsban decemberre tervezett Adományozó Nemzetek Konferenciája lehetőséget ad majd a nemzetközi közösségnek arra, hogy támogatását fejezze ki - reméljük, gyakorlati módon - a Palesztin Hatóság és általában véve a palesztinok számára.
Alapvető fontosságú, hogy a nemzetközi közösség ne mellőzze a gázaiakat, hogy a nagyban bizonytalan helyzetük ne maradjon az instabilitás, feszültség és eltérő vélemények politikai tényezője.
Szeretném elmondani, hogy az Európai Unió rendelkezik szilárd alapokon és elveken nyugvó politikai stratégiával a Közel-Kelet békefolyamataihoz, és ezért szívesen látott partner az Európai Unió a politikai folyamatokban.
Továbbá következetes segélypolitikánk van a palesztin területek legtöbbjén a szükséget szenvedők számára.
Az adatok, melyeket jómagam is bemutattam, és melyekre a biztos asszony utalt, azt hiszem, kétségtelen bizonyítékai ennek.
Remélem, hogy e tekintetben mindenki követi az Európai Unió mutatta példát.
a Bizottság tagja. - Tisztelt elnök úr! Valamennyien tudjuk, hogy a helyzet drámai Gázában.
Azonban azt is tudjuk, hogy még akkor is, ha sok humanitárius segítséget nyújtunk, végül politikai megoldást kell találnunk.
Korábban már említettem, és most a hivatalban levő elnök is mondta, hogy ez a nemzetközi megbeszélés nagyon fontos alkalom.
Valamennyien egyértelműen kijelentettük, hogy ez nem lehet csupán fényképezkedési lehetőség.
Valódi megbeszélést kell jelentenie, melyben reményeink szerint az Olmert miniszterelnök és Abbas elnök közti tárgyalások és személyes megbeszélések valóban fontos kiindulási dokumentumot eredményeznek a rendkívül nehéz kérdésekkel kapcsolatban, tudva, hogy onnantól kezdve a munkacsoportok továbbgondolják az elképzeléseket.
Valamennyien tudjuk, hogy sok lehetséges alternatív megoldás van az asztalon.
Ugyanakkor mostanáig hosszú ideig nem volt lehetőség a két fél összehozására olyan nemzetközi gyűlésen, ami az Európai Unió támogatásával, az Egyesült Államok, Oroszország, és az Egyesült Nemzetek, valamint az Arab Liga támogatásával.
Nagyon fontos, hogy ezúttal az amerikaiak is azt mondták, hogy készek meghívni az Arab Liga úgynevezett 'follow-up group'-ját, mely magában foglalja Szíriát és Szaúd-Arábiát.
Ez egy fajta nyitást mutat.
Ezt kimondva azt is nagyon világosan értjük, és ez a második megbeszélésünkből, az Ad Hoc Kapcsolattartó Bizottság megbeszéléséből is kitűnt, hogy nem lehet csak politikai tárgyalásokra sort keríteni.
Az alapokon is módosítanunk kell.
Ez valóban elengedhetetlen.
Ez a gazdasági fejlődés elősegítéséről szól, és része Tony Blair megbízatásában, amiben mi is támogatni szeretnénk őt amennyire csak tudjuk, mivel ez egy olyan lehetőség, amit meg kell ragadnunk.
Természetesen tudjuk, amint azt ő is tudja - hosszas megbeszéléseket folytattam vele -, hogy a gazdasági talpraállás előfeltétele, amint azt a Világbank is egyértelműen említette, a mozgás és hozzáférés javítása és a magánszektor támogatása Gázában, aminek továbbra is a gazdaság részét kell képeznie, illetve természetesen olyan dolgokat is elő kellene segíteni, mint a jó kormányzás.
Mi egy élhető palesztin államot szeretnénk létrehozni akkor, amikor arra - úgyszólván - megérett a politikai környezet.
Egyetértek azzal, hogy nem végezhetünk "gyors javítást”, hanem azzal egyidőben olyan tárgyalási folyamatra is szükségünk van, ami végre elindul, és gyorsan beindítja a projekteket Ez egy olyan terület, amin már dolgozunk, hogy a dolgok készen álljanak a nemzetközi megbeszélésre, és talán a kötelezettségvállaló konferencia pillanatára, vagy azt követően.
Projekteket fontolunk meg - melyeket egyébként mi választottunk ki és támogatottunk Tony Blairrel együtt -, így például az iskolák újbóli berendezését, melynek segítségével láthatják az emberek, hogy az alapoknál is történik valami.
Jelenleg számos egyéb projektet tanulmányozunk, hogy megpróbáljuk megtalálni a helyes válaszokat, amihez természetesen Izrael támogatására is szükségünk van.
Egyértelmű, hogy Izrael biztonsági aggályait is figyelembe kell venni.
De a nap végén politikai megoldást kell találnunk, és Abbas elnök minden palesztin választott elnöke.
Így hitelt kell adnunk neki, dolgoznunk kell vele és támogatnunk kell.
Azt is meg szeretném köszönni, hogy oly nagylelkűen adták meg 2008-ra azt a lehetőséget a biztos asszonynak, hogy azonnal 10 000 euróval többet kaphat a palesztinokkal kapcsolatos költségvetésbe.
Erre mindenképpen szükségünk lesz, és különösen fontos lesz kötelezettségvállaló konferenciánk számára.
Hadd mondjam el továbbá, hogy nem csak a keresztényeket támogatjuk - ezt Belder úr említette - , hanem a palesztin lakosság legveszélyeztetettebb részét is, melyek közül némelyek keresztények, de nem mindenki.
Kritériumunk a szükség, nem a vallás - amint azt korábban is említettem.
Végezetül hadd mondjam el, hogy nagyon is jól tudjuk, amit sokuk említett.
Elemeztük a helyzetet.
Az egyetlen lehetséges út, ha megpróbálunk politikai megoldásra lelni, míg azzal egyidőben amennyire tudjuk, enyhíteni próbáljuk szenvedést.
Határozati indítványt nyújtottak be az Eljárási Szabályzat 103(2) szabálya szerint.
A vitát lezárom.
A szavazásra holnap, 2007. október 11-én kerül sor.
Írásbeli nyilatkozatok (az eljárási szabályzat 142. cikke)
írásban. - Másokhoz csatlakozva én is arra szólítom fel Izraelt, hogy teljesítse a Genfi Egyezmény szerinti kötelezettségeit, hogy garantálja a humanitárius segély, támogatás és az alapvető szolgáltatások, így például az elektromos áram és az üzemanyag bejutását a Gázai-övezetbe.
Izraelnek fel kell oldania a Gázai-övezet blokádját, és Rafah-ban biztosítania kell a személyek és javak áramlását, összhangban a határforgalmi és határátlépési megállapodással és a Határtámogatási Misszióval, illetve a javak áramlását Karninál.
Az Unió valamennyi intézményének, beleértve a Tanácsot, a közös kül- és biztonságpolitika legmagasabb szintű képviselőjét és a Bizottságot felelősségük teljes tudatában szembe kell nézniük ezen megállapodás végrehajtásával.
Végezetül megismétlem azt az Izraelnek szóló felszólítást, hogy garantálja a pénzügyi aktívák befolyását a Gázai-övezetbe, amit 2007. szeptember 25-e óta felfüggesztettek, tekintettel arra, hogy a pénzügyi aktívákhoz történő hozzáférés hiánya komoly negatív hatást gyakorol a gazdaságra, valamint a palesztinok társadalmi és mindennapi életére.
Az Európai Unió jövőbeni tengerpolitikája
A következő napirendi pont egy vita a Bizottság kommunikációjáról az Európai Unió tengerészeti politikájával kapcsolatban.
a Bizottság tagja. - Tisztelt elnök úr! Nevezetes nap a mai.
Pontosan 500 évvel ezelőtt készítette el Martin Waldseemüller, egy német térképész meglepő vízióját egy szép új világról, melyben Európa óceánjain és tengerein keresztül kapcsolódott Afrikához, Ázsiához és az amerikai kontinenshez.
Ugyancsak október 10. volt az a nap, amikor a portugál király megbízta Bartolomeo Diazt, hogy keressen egy Ázsiába vezető kereskedelmi utat, továbbá az Egyesült Államokban ugyancsak a mai napon ünneplik azt, hogy Kolombusz felfedezte az Újvilágot.
Így tehát méltán emlékezhetünk erre a napra a tengerészet világában.
A magam részéről büszke vagyok, hogy eljöhettem a mai napon a Parlamentbe, hogy Európa új és izgalmas tengerészeti jövőjéről beszéljek.
Ez egy olyan jövő, ami Európa múltból kapott erős tengerészeti örökségére épít, és ami mégis stratégiai szempontból előre tekint, hogy meghatározza, mennyire lehet fokozni Európa jólétét és prosperitását, mely oly szorosan kötődik az óceánokhoz és tengerekhez.
Az óceánokkal és tengerekkel kapcsolatos eltérő elképzelésünktől vezérelve a Bizottság a mai napon korábban integrált tengerpolitikát javasolt az Unió számára.
Az Európai Unió fennállásának 50 éve alatt először ismerte el határozottan, hogy integrált megközelítés szükséges a tengerek és óceánok kapcsán.
Ez a radikális kiindulási pont eredete abban a kényszerítő érvben rejlik, miszerint gyakorlatilag minden olyan nagyobb kérdésnek van tengerészeti vetülete, mellyel Európa napjainkban szembenéz - energia, klímaváltozás, innováció, nemzetközi versenyképesség, munkahelyek létrehozása, környezetvédelem, kereskedelem, közlekedés és így tovább.
Bármelyik ágazatra is nézünk, erős kapcsolatokat találhatunk azok és a tengerészeti szektor között.
Eszetlen, mondhatni megfontolatlan lenne tehát az Európai Unió részéről, ha ezeket a politikai területeket anélkül működtetné, hogy számba venné azok egybeeséseit a tengerészeti ügyekkel.
Egy olyan egységes elképzelésre van szükségünk, ahol a politizálás egységes és mindent felölelő módon folyhat, így maximalizálva az ezen komoly és összetett összefonódásokban rejlő lehetőségeket.
Egy olyan időben, amikor a globális felmelegedésről, a globalizációról folynak megbeszélések, és az EU versenyképességének javulását újabb okok sürgetik, az ember nehezen mellőzheti egy olyan tengerészeti stratégia tagadhatatlan szükségességét, ami közvetlenül kezeli ezeket a kérdéseket.
Örömömre szolgál a mai napon, hogy bejelenthetem, a Biztosok Testülete támogat egy olyan integrált politikai dokumentumot, ami kifejezetten azt adja, amit az Európai Unió mostanáig nélkülözött: egy valóban egységes elképzelést a tengerekről és óceánokról.
Ez nem csupán a halászatokról és hajózásról, a kereskedelemről és a regionális fejlesztésről, a kutatásról és a foglalkoztatásról, vagy a környezetről és a harmadik országokkal fennálló kapcsolatokról szól.
Ez egy olyan politika, ami felöleli mindezeket, összegyűjti ezek erősségeit és egy kölcsönös kapcsolatban levő egészként kezeli őket.
Ez egy olyan politika, ami a közösségi politikákból táplálkozik, és egyben táplálja is azokat.
A mai napon korábban a Testületben tartott megbeszélésen valójában ez egy elfogadott dokumentumcsomag volt.
Ez a csomag három kulcsfontosságú részből áll.
Az első a kommunikáció, ami részletezi az Európai Unió fent említett integrált tengerpolitikáját.
Ehhez egy tevékenységi terv is társul, ami körvonalazza a politika végrehajtásával kapcsolatos első lépéseket.
Ott van továbbá egy közlemény, ami közzéteszi a széleskörű és mérhetetlenül sikeres egy éven keresztül folyó nyilvános konzultáció eredményeit.
Úgy vélem, gyorsan fel fogják ismerni a csomag fő elemeit, mivel nagyban tükrözik azokat a prioritásokat, melyeknek pont Önök adtak hangot.
Engedjék meg, hogy csak a következőket említsem: Európa erősségeinek kihasználása a klímaváltozás legyőzésére kutatáson és innováción keresztül, a sebezhető partszakaszok pontosabb tervezésén keresztül, valamint azáltal, hogy vezető szerepet vállalunk a nemzetközi tárgyalásokban; egy európai stratégia a tengerkutatásért és kötelezettségvállalás a kiváló tengerkutatási technológiáért és innovációért, hogy segítsünk megfelelni a növekedéssel és munkahely-teremtéssel kapcsolatos lisszaboni célkitűzéseknek, valamint hogy teljes mértékben kihasználjuk az új technológiákban rejlő lehetőségeket; a tengeri közlekedés jobb szabályozása, hogy segítsünk egy valódi, akadálymentes európai tengeri közlekedési övezet létrehozásában a belső piacon, és hogy támogassuk Európa külkereskedelmét a globalizáció ezen területén; tekintettel a gazdasági növekedést hajtó kritikus szerepére és megvizsgálva, hogyan erősítheti az EU-s finanszírozás leginkább a fenntartható növekedést és lendítheti fel a jólétet a távoli és hátrányos helyzetű régiókban; annak biztosítása, hogy a fejlődés minden formája figyelembe veszi a környezetvédelmi hatásokat azáltal, hogy támogatja a környezetbarát szállítást, csökkenti a szennyezési kockázatokat, valamint támogatja az ökoszisztéma-alapú halászatokat; a tervezési eszközök, adatbázisok és horizontális támogatás jobb alkalmazása a tengeri és partmenti területek döntéshozatalának támogatására, valamint hogy biztosítsák a szabályok nemzetközi szintű betartását; a tengerészeti klaszter és regionális központjainak támogatása Európa versenyképességének növelése érdekében.
Ez kifejezetten azon kis cégeknek segít, akik olya fontos részei Európa korszerű csúcstechnológiát alkalmazó tengerészeti iparágainak.
Segíteni fog abban, hogy felismerjük a partvidéki és tengeri turizmusban rejlő hatalmas lehetőségeket, és további elemet jelent a tengerészeti munkák vonzerejének növelésében.
A Bizottság a mai napon elfogadott egy olyan közleményt is, melynek célja a tengerészeti munkahelyek vonzerejének növelése azáltal, hogy bevezeti az Európai Unió munkaügyi törvényi szabályozásának számos részébe tartozó tengerészek és halászok által tapasztalt kirekesztések felülvizsgálatát.
Ez egy sok közénk tartozó érdekeltet nyugtalanító, érzékeny terület.
A mai napon kiadtak továbbá egy háttéranyagot is, mely az Európai Unió energiapolitikája és tengerpolitikája közti fontos kapcsolatokat taglalja.
Valamennyien jól tudjuk, hogy hatalmas kihívások várnak ránk.
Ahhoz, hogy szembenézzünk ezekkel, konkrét javaslatokra van szükségünk - olyan javaslatokra, melyek elég ambiciózusak ahhoz, hogy szembenézzenek későbbi kihívásainkkal.
Az elmúlt évszázadokban a tengerek és az óceánok új és izgalmas lehetőségek kapuját nyitották meg Európa számára.
Most, a 21. század hajnalán, reméljük, hogy felfedezzük lehetőségeink saját, modern Újvilágát.
Hiszem, hogy valóban valami új kezdetén vagyunk.
Továbbá azt gondolom, hogy a mai napon elfogadott csomagban részletezett lépéseket mozgásba hozva határozottan arra az útra állítjuk Európát, ami ezen lehetőségek újfajta felfedezéséhez vezet.
Ahogy a közmondás mondja, "aki mer, az nyer” és bár ez igaz, és minden bizonnyal része a minket hajtó ösztönzésnek, érdemes megjegyezni, hogy a múlt felfedezőútjaihoz hasonlóan a mai vállalkozásnak is lesznek költségei.
Az első szakaszra 2008-ban kerül sor, melyet különféle előkészítő intézkedések jellemeznek majd; ezekhez egyéb partnerek bevonására is szükség lesz, az Önök támogatásával biztosítanunk kell a szükséges finanszírozást.
Ezek a lépések közvetlen következményei a július 12-I jelentés mögött meghúzódó elgondolásoknak, ahol örömmel láttam, hogy egyértelműen jelezték e lépésekkel kapcsolatos támogatásukat.
Számos egyéb támogató eljárás van, amelyek már most eléggé fejlettek, és melyek magukban foglalják a kikötői politikáról szóló egyik október 17-i közleményt, egy másikat az illegális, be nem jelentett és szabályozatlan halászatról, valamint egy harmadikat a fenntartható turizmusról.
Ezeket később a tengerészeti klaszterek és a tengeri kereskedelem kapcsán tett lépések követik.
Ezek kiegészítése jelenti majd azok lisszaboni, október 22-én megrendezésre kerülő megbeszélés témáját, melyen 27 tagállam tengerészeti ügyekért felelős miniszterei vesznek részt, magában foglalva többek között a közlekedési, halászati, környezetvédelmi és védelmi minisztereket.
Ez egy későbbi tárgyalásba fog csatlakozni, melyre decemberben kerül sor az Európai Tanácsnál ezen politika szentesítésének céljából.
Így tehát a mai nap nem az út kezdete, de nem is a vége.
Azonban jelentős mérföldkő, mely jelentős elmozdulást mutat azon gondolkodási időszaktól, melyet Önök a Parlamentben kértek tőlünk, és amit mi itt, a Bizottságban keresünk: a tettek ideje.
Az Európai Parlament kulcsfontosságú szerepet játszott ebben a folyamatban, és felbecsülhetetlen értékű visszajelzést szolgáltatott nekünk.
Így tehát szeretném újra kifejezni hálámat a Parlamentnek általában, valamint azoknak az előadóknak és képviselőknek, akik különös érdeklődést mutattak, kifejezetten ezen project irányába.
Különösen örülök annak, hogy részt vehettem számos, a Parlamentben történt meghallgatásnak és megbeszélésnek.
Őszintén várom e párbeszéd .folytatását.
A Parlament ezen politika fejlődésében továbbra is központi szerepet tölt be.
A tengerpolitika sikerének elérése nem olyan dolog, amit a Bizottság önmagában meg tud vagy meg akar tenni.
Sikere a közös megközelítés fenntartásán múlik.
Remélem, számíthatok folyamatos együttműködésükre.
Amint azt beszédem elején már említettem, a mai egy igazán jeles nap.
Egy új és izgalmas kalandhoz bontottuk ki vitorláinkat.
Ez egy olyan kaland, amiben bízunk, és úgy véljük, hogy nagyobb és hosszan tartó jólétet hoz Európának.
Tengernyi lehetőség van előttünk.
(DE) Tisztelt elnök úr!
Tisztelt biztos úr! Szeretném tolmácsolni a Tengeri Szállítási Politika zöld könyvével kapcsolatos parlamenti előadó, Willi Piecyk úr bocsánatkérését.
Nem tud ma jelen lenni, és az én tisztem átadni jókívánságait.
Nagyrabecsülésemet szeretném kifejezni - a Környezetvédelmi Bizottság tagja vagyok - a hajók szárazföldi közlekedési összeköttetései kapcsán.
Ez benne foglaltatott, és, ha ez ehhez hasonló döntést tudunk hozni, az nagyon jó az európai levegő minőségének javításához, valamint hasznos a CO2-kibocsátás csökkentésénél.
A tengeri szállítási politikáról szóló zöld könyvben azt fejtegetik, hogy a hajókat is bele kellene foglalni a kibocsátáskereskedelmi rendszerbe.
Csak az első olvasatnál tartunk azzal kapcsolatban, hogy a légi forgalmat beemeljék a kibocsátáskereskedelembe.
A légi közlekedéssel kapcsolatban sem született rendelkezés a Kiotói Jegyzőkönyvben, és így nagyon gyakorlati a következő kérdés: mikor akar a Bizottság előterjeszteni egy olyan javaslatot, ami a tengeri közlekedést is bevenné a kibocsátáskereskedelembe?
Tisztelt elnök asszony! Hadd emlékeztessem a Házat a Törökország részéről néhány évvel ezelőtt a Ciprusi Köztársasággal kapcsolatos valamennyi szállításra kiszabott folytatódó embargóra az EU tengerpolitikájáról szóló bizottsági közlemény alkalmából.
Ez az embargó jelentős csapást mér nem csupán Ciprus, hanem a teljes EU hajózási iparágára.
(Megjegyzések az ülésteremből)
Angolul beszélek.
Igazán érdekes lenne, ha lenne tolmácsolásunk angolról angolra.
Csupán arról az embargóról beszéltem, amit Törökország vetett ki évekkel ezelőtt Ciprusra, és azt mondtam, hogy ez komoly károkat okoz nem csupán Ciprusnak, ami egy tagállam, hanem általában véve az Európai Uniónak.
Hadd kérjem meg újra a Bizottságot, hogy erőfeszítései fokozásával győzze meg a török kormányt, hogy ismét vegye fontolóra azon döntését, hogy továbbra is fenntartja az EU egyik tagállamának hajózására kiszabott tisztességtelen és szükségtelen embargót.
Értem, hogy engedékenynek - inkább engedékenynek - kell lennünk Törökországgal, de fogy a türelmünk.
Elvégre is milyen tengerpolitikánk lehet, amennyiben egy tagállamunk hajói nem használhatják egy tagjelölt állam kikötőit annak hajózási útvonalain?
Biztos úr! Meg tudná kérem erősíteni, hogy ennek a kérdésnek sürgős és komoly figyelmet szentel?
Tisztelt elnök asszony! Gratulálni szeretnék Borg biztos úrnak ehhez a nagyon nagy örömmel fogadott és fantasztikus tevékenységi tervhez, ami különösen a számomra érdekes halászati kérdéseket érinti: a tengeri felügyelet integrált hálózatát, ami úgy gondolom, abszolút elengedhetetlen, amennyiben javítani akarunk a biztonságon; az illegális, be nem jelentett és szabályozatlan halászat megszűntetését; annak a tervét, hogy beszüntessük a pusztító mélytengeri halászatot a nyílt tengeren; azt az elképzelést, hogy javítsuk a halászati iparágban dolgozók feltételeit, mivel ezek a munkák jelentik a legveszélyesebb és legrosszabbul fizetettek egyikét az EU-ban; javuló együttműködés a parti őrséggel; a visszaengedett halak visszaengedése és az akvakultúra előmozdítása, ami 65 000 teljes munkaidejű állást biztosít az EU-ban - ezek mindegyike csodálatos.
Különösen tetszik a tengerészeti területi tervezés irányába mutató ütemterv ötlete, és kérdésem kifejezetten erre a témára irányul.
Ki fog ezért fizetni?
Egyes tagállamok már megtették.
Már vannak területi tervek a hajózási területeikre.
Azt hiszem, kereskedelmi értékük lesz ezeknek a tengeri területi terveknek.
Közben ki fogja megfizetni ezeket?
a Bizottság tagja. - Tisztelt elnök asszony! Ami a tisztelt képviselő úr, Groote úr részéről feltett kérdést illeti a CO2-kibocsátással kapcsolatban: szeretném hangsúlyozni azt a tényt, hogy a tengeri közlekedéssel kapcsolatos vízi járművekből származó kibocsátás abszolút értékben alacsonyabb, mint egyéb kategóriákban, így például a levegőben, vagy akár az utakon.
Azonban egyenként nézve igaz, hogy az egyes vízi járművekből származó CO2-kibocsátás jelentős.
Így tehát érdemes lépéseket tenni, és arra bátorítani a hajózási iparágat , hogy tegye meg a CO2-csökkentéshez szükséges lépéseket, amennyiben maximalizálni szeretnénk a tengeri közlekedés növekedési potenciálját - mivel nem kétséges, hogy hatalmas lehetőség rejlik a tenger közlekedés további növelésében, azonban ennek a CO2-kibocsátások csökkentésével együtt kell bekövetkezniük, amennyiben olyan helyzetet szeretnénk elérni, ami a tengeri közlekedést még felhasználóbarátabb színben tűnteti fel.
Ehhez fontos kihangsúlyozni azt a tényt, hogy mivel globális iparággal foglalkozunk, a kezdeményezéseket mindenekelőtt a nemzetközi fronton kell meghozni.
Így tehát nemzetközi törekvésre kell sort keríteni, és az Európai Uniónak fel kellene készülnie arra, hogy vezető szerepet vállaljon a Nemzetközi Tengerészeti Szervezeten belül, annak érdekében, hogy meghatározza a CO2-kibocsátással kapcsolatos normákat.
Fejlődés hiányában a Bizottság egyéb lehetőségeket is megfontolhat annak érdekében, hogy olyan helyzetet teremtsen, ahol a CO2-kibocsátást hatékonyan csökkentik.
Itt azt a tényt is megemlíthetjük, hogy vannak olyan esetek, ahol a meglévő ellentmondások miatt bizonyos módon a CO2-kibocsátások növelésére ösztönöznek.
Például a kikötés esetében, mivel megadóztatják a kikötői áramhasználatot, és így számos hajó végül tovább járatja a motorját azért, hogy költséget takarítson meg, mert az üzemanyag illetékmentes.
Így tehát ha van egy olyan intézkedés, amivel megszűntethető ez az ellentmondás, akkor az arra ösztönzi a hajókat, hogy a kikötőkben levő elektromos hálózatot használják.
Ami a Matsakis úr által felvetett kérdést illeti Törökország Ciprusra kivetett embargójával kapcsolatban, ott először azt a tényt szeretném hangsúlyozni a Törökországgal folyó csatlakozási tárgyalások kapcsán, hogy egy vagy két olyan fejezet, amire még nem került sor - és nem is fog mindaddig, amíg Törökország nem hozza helyre - a közlekedéshez és a halászatokhoz kapcsolódik, ami az én felelősségi körömbe tartozó terület.
Így tehát a tőlünk telhető legtöbbet megtesszük annak érdekében, hogy meggyőzzük Törökországot, újból fontolja meg álláspontját.
Magától értetődő módon ezt annak érdekében vizsgáljuk, hogy megnézzük, miként dolgozhatnánk szorosabban Törökországgal, hogy alkalmazzák a közösségi vívmányokat az ilyen intézkedések kapcsán - valamint előkészítve végső csatlakozásukat.
Azt is el szeretném mondani, hogy a Stevenson úr által felvetett kérdés kapcsán, ami a területtervezést illeti, valamint azt, hogy ki fog azért fizetni, azt javasoljuk, hogy ne a területtervezés közösségivé tételére kerüljön sor, hanem arra, hogy ez a területtervezés a tagállamok felelőssége és feladata legyen.
Szeretnénk azonban azt látni és arra bátorítani azon tagállamokat, akik nem vették át a területtervezési rendszert, hogy vezessék azt be a többi tagállamhoz hasonlóan.
Említhetünk egyes tagállamok által bevezetett területtervezéseket, melyek követendő példaként szolgálhatnak a többiek számára.
Megpróbáljuk elérni, hogy egy fajta összeillés jellemezze a különböző tagállamok részéről bevezetett területtervezési intézkedéseket, hogy a végén ne egy olyan helyzetbe jussunk, ahol a rendszerek jelentősen különböznek egymástól.
Így tehát ösztönözni fogjuk a területtervezési rendszerek kialakítását; segítünk a szükséges eszközök kiépítésében, hogy a területtervezést minél hatékonyabban üzemeltethessék, és megpróbálunk irányelveket is kidolgozni, hogy legyen egy közös minta a területtervezéshez, azonban az alapvető felelősség és feladat azoké a tagállamoké, akik saját vizeikkel kapcsolatban bevezetik a területtervezést.
(FR) Tisztelt elnök asszony!
Biztos úr!
Hölgyeim és uraim! Csak teljes szívemből üdvözölhetem az Európai Bizottság azon szándékát, hogy összehozza azt, ami korábban szét volt választva, és az integrált politika elég összefüggéstelen ágazati politikáit.
Örömömre szolgál, hogy hangsúlyt helyeznek a források fenntartható használatára, hogy tengerészeti szaktudást akarnak kifejleszteni, hogy el szeretnék segíteni a fenntartható foglalkoztatást, valamint, hogy maximalizálni kívánják a partmenti közösségek életminőségét.
Ezek mindegyike helyes irányba mutat.
A jövőbeni tengerpolitikának többet kell tennie ahhoz, hogy integrálja a szélsőségesen a perifériára szorult régiók sajátos jellemzőit, valamint erősségeit.
Ezek a régiók a védett halállományból húznak hasznot.
Ezt figyelembe kell venni.
Azonban ezek a régiók mindenek felett igazi laboratóriumként szolgálhatnak, valamint egy olyan fantasztikus helyként, ahol kipróbálhatók és kifejleszthetők megújuló energiák.
Azt tervezi a Bizottság, a legtöbbet hozza ki a legkülső helyek részéről felajánlott, az Európai Uniót alkotó rendkívüli földterületekből?
(PT) Tisztelt biztos úr!
Legszívélyesebb gratulációim! Hiszen ez a dokumentum valóban harmonizációt ér el, és ez, amire a halászat két fő kérdése tekintetében szükségünk van.
Egyrészt szükség van a halászok munkakörülményeinek biztosítására, valamint arra, hogy a halászterületeket ökoszisztéma-alapú gazdálkodással összehangoljuk.
Időközben szeretném megkérdezni a biztos urat, hogy meg tudja-e erősíteni a Financial Times riportját, miszerint egy, a Halászati Főigazgatóság részéről kiadott tanulmány élesen kritizálta Brüsszelből az ökoszisztémák mikro-menedzsmentjének hatásait, mellyel szörnyű kritikát adott az utóbbi huszonöt év Közös Halászati Politikáról (CFP), és azt állította, hogy a CFP alá tartozó halászterületek esetében jóval magasabb arányban fordul elő a túlhalászás, mint a világon átlagosan. Létezik ez a jelentés?
Be fogják nyújtani az Európai Parlament Halászati Bizottságának? És mit gondola a biztos úr a kritikáról?
(FR) Tisztelt elnök asszony! Én is gratulálni szeretnék Borg biztos úrnak az elvégzett munkához.
Azzal fejezte be 'hiszek és remélek' és ez azonnal azt juttatta eszembe 'hiszek és merek', ami hajdan kedves kis jelmondat volt.
Higgy és merj!
Ön mert.
Azt hiszem, az Ön jelenlegi elképzelése, ami az előttünk levő közleményben nagyon egyértelműen kifejezésre került nyilvánvalóan a helyes irányba tett lépés.
Egy olyan kérdést szeretnék feltenni, ami e tekintetben különösképp jellemezte a halászati szektor aggodalmait - és van néhány.
A tengerparti övezet integrált kezelése megvalósítása természetesen hitelei egy részét az Európai Halászati Alapból nyerik.
Az itt a probléma, hogy az Európai Alap az egyetlen használt alap, melynek alkalmatlan volta már sok panaszra adott okot.
Szeretném, ha a biztos úr megnyugtatna bennünket ebben a kérdésben, és megerősítené, hogy a strukturális alapok, természetesen a fejlesztéshez és a környezetvédelemhez szükséges alapok, ugyancsak hozzájárulnak ezen politika megvalósításához.
a Bizottság tagja. - Tisztelt elnök asszony! Elsőként a Sudre asszony részéről felvetett kérdés kapcsán, ami a legkülső régiókat illeti: nem kétséges, hogy egy tengerpolitikában nem akarunk egy 'mindenkire egyaránt jó, szabványméretű' politikát kidolgozni - ami azt hiszem, egyértelmű az imént elfogadott kék könyvből és a tevékenységi tervből.
Így tehát a periférikus és legkülső területek sajátosságait különösen számításba kell venni.
Az érme másik oldala az, hogy a legkülső elhelyezkedés hatalmas előnyöket kínál az Európai Uniónak.
Elérhetünk vele más óceánokat, melyeket máskülönben nem tudnánk közvetlenül megközelíteni.
És ha példaként felhozhatom a halászterületeket, az a tény, hogy vannak olyan legkülső területeik az Indiai-óceánon, mint például Réunion, egy olyan precedens, amivel közvetlen szavunk lehet a meglévő regionális halászati szervezetekben, valamint azokban, amiket be szeretnénk vinni ahhoz a tengerhez, melynél közvetlen szavunk van azokban regionális halászati szervezetekben, melyek már léteznek, és melyeket megpróbálunk kijuttatni arra a tengerre.
Így természetesen bátorítanám, hogy nézzük meg a legkülső régiók sajátosságait.
Arról is gondolkodnunk kell, hogy maximalizáljuk az ezen legkülső régiók által élvezett előnyöket.
És igen; ahol laboratóriumként használhatjuk azokat például a megújuló energiák kifejlesztéséhez, ott azt természetesen meg kell próbálnunk, és azzal egyidőben azt is támogatnunk és bátorítanunk kell, hogy gondoskodjunk arról, sebezhető pontjaik semmilyen módon nem szenvednek sérelmet.
Ami Casaca úr kérdését illeti az ökoszisztémás megközelítés kapcsán, ott először azt szeretném mondani, hogy igen, a Halászati és Tengerészeti Főigazgatóságban megrendeltünk egy szakértői tanulmányt.
Ez egy normális, részünkről vállalt időszaki feladat, ami arról szól, hogyan működnek a közös halászterületek, hogy milyen lehetséges csapdákat veszünk számításba, hogy ennek segítségével tanulhassunk a múlt hibáiból és megpróbáljunk javítani a dolgokon.
Mindenekelőtt: nem jelent problémát, hogy ezt a tanulmányt elérhetővé tegyük a Halászati Bizottság számára.
Tudjuk, hogy nagyon kritikus, de elfogadjuk ezt a bírálatot, mivel a nap végén a közös halászati politika 2002-es reformjait megpróbáljuk megvalósítani.
2007-ben még mindig a 2002-es reformok valódi megvalósításának kezdeti szakaszában vagyunk azzal, hogy a többéves gazdálkodási és helyreállítási tervek, és a halászterületeknek erőteljesebben az ökoszisztémán alapuló irányítása felé mozdulunk el.
Folytatjuk tovább a sokéves halgazdálkodási hagyományokat, melyek során átvették a tudományos haladást, növelték a halászhajók számát, méghozzá olyan módon, hogy az meghaladt mindenféle kapacitási korlátot, úgyszólván ellentétben azzal, amennyit fenntartható módon ki lehet fogni.
És gondoskodnunk kell a helyzet helyreállításáról és fenntartható halászterületek rendszerének létrehozásáról; újfent olyan intézkedésekről és kezdeményezésekről, melyeket a Parlament reményeim szerint teljes mértékben támogatni fog: például a visszaengedési politika; intézkedésekről és kezdeményezésekről a halászterületek többéves irányításával kapcsolatban; a halászterületek olyan irányításáról, melyben több zárt terület és több zárt idény található - ezek mind-mind olyan intézkedések, melyek meglehetősen a halászterületek ökoszisztéma-alapú megközelítése és a maximális fenntartható hozam irányába mutatnak.
A maximálisan fenntartható hozamon alapuló gazdálkodási terv első példáját a lepényhal és a nyelvhal gazdálkodási terve jelentette, melyet csupán múlt júniusban fogadott el a Tanács.
Így reméljük, hogy továbbra is ebben az irányban haladunk annak érdekében, hogy visszatérjünk a halászterületek ökoszisztémát figyelembe megközelítésen alapuló megfelelő irányításához.
A Morillon úr részéről feltett kérdés kapcsán mindenekelőtt arról szeretném biztosítani, hogy a tengerészeti kérdésekkel kapcsolatos integrált megközelítés finanszírozására nem az Európai Halászati Alapon keresztül kerül majd sor.
Az Európai Halászati Alap 2007-2013-ra elkötelezte magát.
Jóformán minden tagállamtól megkaptuk a nemzeti stratégiai terveket és operatív programokat; átnézzük ezeket, és nyilvánvalóan a halászterületek és az akvakultúra felé irányítjuk őket.
Azonban tengerészeti kérdések kapcsán az embernek egyéb finanszírozási források után is kell néznie.
Azt mondanám, hogy a leglogikusabb finanszírozási forrás a strukturális alapokon vagy a regionális alapokon keresztül lehetne, mivel a nap végén a partmenti területek az Európai Unió régiói.
Így tehát az embernek jobban kell figyelnie a partmenti területek és a környező tengerek sajátos igényeire, hogy ily módon az ember szükség szerint olyan kezdeményezésekhez és projektekhez irányíthasson át anyagi eszközöket, melyek határozottan egy integrált tengerpolitika irányításához szükséges megfelelő eszközök kiépítésére irányulnak.
(PT) Szeretnék csatlakozni azokhoz, akik már gratuláltak a biztos úrnak az EU tengerpolitikájának fejlesztésével foglalkozó cselekvési terv témájában készült dokumentum mai előterjesztéséhez, és el szeretném mondani, hogy a mai napon elővezetett dokumentum számos említésre méltó kezdeményezést tartalmaz, beleértve egy európai tengerkutatási stratégiára vonatkozó javaslatot, a nemzeti tengerpolitikák integrált megközelítésének támogatását, valamint azt a javaslatot, miszerint Európának hálózatként kellene működnie a tengeri felügyelet szintjén, továbbá, hogy életre kellene hívni több ágazatot lefedő tengerészeti csoportokat megfelelő, európai szintű pénzügyi szabályozásokkal - természetesen ez csak néhány a sok egyéb között.
Végezetül, ezen a nyilvános vitán a következő kérdéseket szeretném felvetni a biztos úrnak: az elővezetett cselekvési terv nagy részét maga a Bizottság is támogatja, bátorítja, de természetesen nem fog támogatást kapni a Tanácstól és a tagállamoktól.
Hallottuk, amint azt mondta a biztos úr, hogy fontos, hogy ilyen támogatást szerezzünk az Európai Parlament decemberi ülés során is.
Így tehát a kérdés a következő: remélhető, hogy hathatós támogatásra kerül sor, ami ezt a stratégiát az Unió prioritásainak élvonalába helyezné és ott is tartaná, vagy csupán a forma kedvéért támogatná?
A következővel, második kérdésemmel szeretném befejezni: miként lehet biztosítani, hogy az európai tengerészeti stratégia nagyobb együttműködést és koordinációt eredményez anélkül, hogy közösségivé tenné a tengerpolitikát és különösképp a nemzeti tengeri erőforrásokat?
(EL) Tisztelt elnök asszony! Az Európai Unió jövőbeni tengerpolitikájáról szóló bizottsági közlemény ugyanazt a munkásellenes vonalat képviseli.
Új intézkedéseket tartalmaz a versenyképesség növelésére és a nagy tengerészeti üzletcsoportok nyereségének emelésére, és ez sejtetni engedi a munkásokkal szembeni támadások intenzitását.
Alapvető célkitűzései a következők: megnövelni annak a sebességét, ahogy a hajók és a tőke a hatalmas tengerészeti üzletcsoportok kezében koncentrálódnak; a tengeri kereskedelem és a kapcsolódó szolgáltatások teljes liberalizációja; stratégiai szerep felvállalása az uniós testületek részéről, hogy teljes mértékben kifejezzék a nemzetközi szervezetekben található teljes tőkeérdekeltséget; mélyreható változások a foglalkoztatási kapcsolatokban; a tengerészeti oktatás aláértékelése és privatizációja olcsó munkaerő létrehozása céljából; olyan többszörös illeték, bürokratikus irányelvek és szabályozás kivetése a kikötői munkásokra, melyek nem javítanak a hajók biztonsági körülményein vagy az emberi élet védelmén a tengeren.
Biztos úr! Függőben van a tengeri dolgozókról szóló szabályozás törvénybe iktatásával kapcsolatos nemzetközi megállapodás.
Mi a biztos úr álláspontja ebben a témában?
Milyen intézkedéseket szándékoznak tenni - és már majdnem befejeztem, elnök asszony - egy olyan helyzet kapcsán, melyben talán nincs is kizárólagos felelősségük, azaz a monopolisztikus turistacsoportok és egyének határsértései a tagállamok partvidékén?
Tisztelt elnök asszony! A biztos úr tett néhány történelmi, tengerészettel kapcsolatos utalást, így én is ugyanezt szeretném tenni.
A legtöbben ismerik 'Rule Britannia' című dicsőítő kórusművet, de egy szót sokszor alapvetően rosszul értelmeznek.
A helyes változat nem az, hogy "Uralkodj Britannia, Britannia uralja a tengereket”; hanem hogy "Uralkodj Britannia, Britannia, urald a tengereket”.
Az 'uralja' szó teszi a jelentést dagályos kijelentéssé.
A helyes szó, az 'urald' a jelentés buzdítássá, felszólítássá változtatja.
Korábban úgy gondolták, hogy a Britanniának uralniuk kell a tengereket ahhoz, hogy megtartsa szabadságát és függetlenségét.
Most a britek még csak magukat sem uralják, hiszen törvényeinknek több, mint 80%-át az Európai Unió hozza.
A közös halászati politika tönkretette Nagy-Britannia halászati iparát és ökológiai katasztrófát okozott a brit vizeken.
Figyelembe véve az EU előéletét miért kellene úgy gondolnunk, hogy az EU tengerpolitikája bármivel is kevésbé lesz katasztrofális, mint a közös halászati politika?
Nagy érdeklődést mutatnak a képviselők egy újabb kérdéscsokor iránt, és azt hiszem, ezt a fontos vitát teljes mértékben ki kellene használnunk.
Biztos úr! Szeretném megkérdezni, hogy tudna-e egy rövid választ adni, hogy más képviselők is szólhassanak, majd lezárjuk ott.
a Bizottság tagja. - Tisztelt elnök asszony! Queiró úr kérdése kapcsán engedje meg, hogy kihangsúlyozzam azt a tényt, hogy jelentős támogatásra számítunk.
Október 22-én egy informális miniszteri megbeszélésre kerül sor, hogy valamennyi tagállam véleményét megismerjük az általunk javasolt csomagról.
Reméljük, hogy az Európai Tanács decemberben jóváhagyja ezt a csomagot.
Ez az első lépés.
Azonban vigyáznunk kell arra, nehogy túl próbáljunk lépjünk azon, ami rövidtávon elérhető.
Amennyiben ez sikeresnek bizonyul, és ha az első kezdeményezések, melyeket elindítunk gyümölcsözők lesznek, akkor mehetünk oda a tagállamokhoz, hogy megtudjuk, hajlandóak-e tovább haladni egy nagyobb integráció irányába a tengeri kérdésekben.
Fontos azonban hangsúlyozni azt a tényt, hogy ez egy olyan politika, ami nem a törvényi megközelítésén alapul, hanem a lehetőség ösztönzésén, valamint az olyan eszközök létrehozásán, melyek a nagyobb koordináció, együttműködés és az érdekeltek jelentősebb részvétele szempontjából szükséges.
Így tehát ha a cselekvési tervre nézünk, akkor egyértelműen láthatjuk, hogy az alapelvet olyan több ágazatra kiterjedő eszközök létrehozása jelenti, amelyek a tengeri kérdések integrált megközelítésének kidolgozásához szükségesek, valamint ahhoz, hogy az ágazati intézkedéseket holisztikusabban kezdjük látni, így figyelembe véve mi lenne például annak a hatása, ha halászati döntéseket vonatkoztatnának más szektorokra is és viszont.
A második kérdéssel kapcsolatban szeretném hangsúlyozni azt a tényt, hogy a tengerpolitika tekintetében a mai napon valóban elfogadtunk egy olyan közleményt is Špidla biztos úrtól, ami megbeszélést kezdeményez azzal a kirekesztéssel kapcsolatban, melyet a tengerészeti ágazatban - tengeri közlekedésben és halászatokban - dolgozók tapasztalnak a norma törvényi szabályozás részéről.
Ezt meg kell vizsgálnunk, hogy láthassuk, lehetséges-e kezdésként csökkenteni ezeket az ellentéteket, hogy a szárazföldön és a tengeren dolgozók közti különbségek csökkenjenek, azonban anélkül, hogy problémákat okoznának a versenyképességben, tekintettel arra, hogy nemzetközi ágazattal van dolgunk.
Így tehát ezt az üzemeltetőkkel együtt kell végeznünk, hogy ily módon ösztönözzük őket, és elősegítsük a szárazföldön és a tengeren dolgozók közti ellentétek feloldását.
Batten úr kérdésével kapcsolatban azt szeretném mondani, hogy egy tengerpolitika, a tengeri kérdések integrált megközelítése nem azt jelenti, hogy az Európai Unió újra feltalálja a kereket.
Ez egy olyan dolog, amit már régóta alkalmaznak olyan országok, mint az Egyesült Államok, Kanada, Ausztrália és most már Japán is, és mi bizonyos módon le vagyunk maradva.
Lendületet kell vennünk, hogy egyenrangúak legyünk nemzetközi partnereinkkel a tengeri kérdésekben.
Hadd emlékeztessem Batten urat arra, hogy az Egyesült Királyság és a halászatok problémája még a közös halászati politika bevezetése előttre vezethető vissza.
Mindnyájan emlékszünk az olyan eseményekre, mint a tőkehalháborúk az Egyesült Királyság és Izland között, ami kifejezetten a közös halászati politika bevezetése előtt történt.
Egy túlhalászattal és halászati jogokkal kapcsolatos olyan problémáról beszélünk, ami már létezett, és amit megpróbálunk helyreállítani a halászatok irányításának racionálisabb megközelítésével a megreformált közös halászati politika égisze alatt.
Tisztelt elnök asszony! Én is gratulálok Borg biztos úrnak ehhez a nagyon jelentős integrált politikai dokumentumhoz.
Egyetértek azzal, amit Barroso elnök úr a mai napon említett: hogy jövőnk nagy része az óceánok és a tengerek kiaknázatlan lehetőségeiben rejlik, és ez a politika növekedést és munkahelyeket fog generálni.
Minden, a tengerek és óceánok adta lehetőséget meg kell ragadnunk, és közben mindvégig fenntartható módon kell cselekednünk.
Borg Biztos úr! Teljes mértékben támogatom a tengeri tudományos technológiával és innovációval kapcsolatos munkáját, valamint az Aberdeen-i Deklarációval kapcsolatos elkötelezettségét.
Szeretnék köszönetet mondani Írország ezen politika megalkotásával kapcsolatos segítségéért, melyet elsősorban az Ír Tengerészeti Intézeten keresztül nyújtott.
Üdvözlöm azon dokumentumcsomaggal kapcsolatos bejelentésüket, melyet ezen Bizottság mandátuma során fognak elindítani, de mivel már csak két évük van, szeretném tudni, hogy ez inkább remény-e, semmint várakozás, hogy a konkrét lépések teljes listáját önök fogják megvalósítani?
Špidla biztos úr mai előadása a foglalkoztatási törvény tengeri szektorban mutatkozó kivételeinek felülvizsgálatáról és Piebalgs biztos úr jelentése az EU energiapolitikája és az új integrált tengerpolitika közti összefonódásokról nagyon jó kezdetet jelentenek, de a mai napon bejelentett csomag hány többi eleméhez lesz szükség külön törvényjavaslatra?
(RO) Én is gratulálni szeretnék a biztos úrnak az integrált megközelítéshez.
Szeretném felhívni a figyelmet arra a tényre, hogy Románia és Bulgária csatlakozását követően az Európai Unió most már a Fekete-tengerrel, egy új tengerrel is határos é fontos, hogy ebben a régióban is előmozdítsuk a közös tengerpolitikát.
Szeretném továbbá, ha delta- és tölcsértorkolatok területei védettek lennének és részét képeznék a közös tengerpolitikának, továbbá szeretném, ha a tengeri szennyezés elleni intézkedéseket kiterjesztenék azokra a belvizekre is, melyek a tengerekbe és óceánokba folynak, illetve a partmenti iparosított övezetekre is.
Úgy gondolom, hogy a biztos úr közleménye fontos a tengerészek és a hajógyári területeken dolgozók munkafeltételei szempontjából, és fontosnak tartom a partmenti területek infrastruktúrájának és tevékenységeinek fejlesztésére adott pénzügyi támogatás maximalizálását.
(ES) Tisztelt elnök asszony! Mindenekelőtt szeretném kifejezni rosszallásomat a mai parlamenti vita levezetésével kapcsolatban.
Én voltam az első képviselő, az első, aki kérdésre jelentkezett, és most arra ítéltettem, hogy utolsó, vagy az utolsók egyike legyek, és ne beszélhessek többet egy percnél.
Ezt elmondva most szeretnék gratulálni a biztos úrnak és a Bizottságnak mind ehhez a közleményhez, mind pedig ahhoz az egy éve folyó munkához, amit az érdekelt felekkel folyó egyeztetés során végeztek azzal a szándékkal, hogy integrált tengerpolitikát hozzanak létre a teljes Európai Unió számára, figyelembe véve a tengeri környezet fontosságát, és azokat a támadásokat, melyet az az emberi tevékenység miatt elszenved.
Ezzel kapcsolatban szeretném megkérdezni a biztos urat, hogy a közösségi politika ezen területén figyelembe veszik-e a katonai szektort, melynek tevékenységei néha megbolygatják és befolyásolják a tengeri környezetet, hogy megelőzzék a környezettel kapcsolatos túlkapásokat.
Ott van továbbá a folyamatosan jelen levő korlátlan dömping.
Mikor vezetnek be fekete dobozokat a hajófenéken és a hajók tartályaiban található folyadékok valamennyi mozgásának nyomon követésére?
Ortuondo úr! Mivel nem voltam jelen a vita elején, nem ismerem az Ön által felállított prioritásokat.
(FI) Tisztelt elnök asszony! Az EU tengerpolitikája egyike azon legfontosabb kezdeményezéseknek, melyekre a jelen Bizottság jó okkal emlékezni fog, főleg, ha megérti, hogyan lehet előnyt kovácsolni annak kiterjesztéséből, illetve a bővítés jelentette politikai erőből tengeri környezetünk megmentése érdekében.
Most arra kérem a Bizottságot, hogy különleges lépéseket tegyen az EU egyik nagyon különleges tengere, a Balti-tenger megmentése érdekében.
Ezt szeretném kérni.
A Bizottság tudná esetleg a Balti-tengert nem csupán környezetvédelmi kihívásnak, hanem politikainak is tekinteni?
Ha meg lehet menteni ezt a haldokló tengert, akkor meg tudjuk mutatni a nyilvánosságnak, hogy az Unió valódi haszonnal jár, és hogy együtt erősebb helyzetben vagyunk környezetünk megmentésére, mint egyedül.
a Bizottság tagja. - Tisztelt elnök asszony! Mindenekelőtt a Doyle asszony részéről felvetett kérdés kapcsán: igen, szeretném hangsúlyozni azt a tényt, hogy jelentős támogatást kaptunk a tudományos közösségtől.
Az Aberdeen-i Nyilatkozatot tart karokkal fogadták, és maga Írország is nagyon támogató volt.
A megjegyzést illetően szeretném hangsúlyozni, hogy ez nem az én kezdeményezésem: ez egy bizottsági döntés, amit elfogadtak, és az érintett személyektől függetlenül minden bizonnyal lesz folytatása.
Amennyiben az első két évben sikert könyvelhetünk el, akkor biztos vagyok abban, hogy az új Bizottság nagy örömmel vállalja magára a sikereket, amiket elértünk.
Így ez egy alapvető fontosságú két év lesz, ahol gondoskodnunk kell arról, hogy a jövőbeni tengerpolitika elvetett magjai valóban növekedésnek indulnak.
Ily módon garantálhatjuk, hogy a jövő Bizottságai - az Európai Parlament, a Régiók Bizottsága és biztos vagyok abban, hogy a Miniszterek Tanácsának támogatásával - gyümölcsözővé tudja tenni ezt a tengerpolitikát.
Ami a második kérdést, a belvizekre vonatkozót illeti, nem kétséges, hogy a vízi utak a tengerpolitika egészének nagyon fontos részét képezik, csakúgy, mint a pártok és a partmenti területek, melyek ugyancsak szerves részei a tengerpolitikának.
Barrot alelnök úr épp a jövő héten fog elővezetni egy csomagot, ami a belvizekre terjed ki, beleértve a kikötő-politikát, azaz a belvízi kikötőket is.
Így a vízi utakkal és kikötőkkel kapcsolatos valamennyi változó - még a belterületi kikötők is - a jövő héten bemutatásra kerülő csomag részét képezik.
Az Ortuondo Larrea úr részéről a katonai tevékenységek kapcsán felvetett kérdés tekintetében, azaz azzal kapcsolatban, hogy ezeket tartalmazza-e majd a közösségi politika, azt a tényt kell kiemelni, hogy itt a tagállami szuverenitás nagyon érzékeny területére tévedünk.
Így tehát körültekintőnek kell lennünk.
Ha sikerre akarjuk vinni ezt a tengerpolitikát, akkor azt a tagállamokkal együtt kell tennünk.
Ahol a tagállamok hajlandók lépéseket tenni közös tevékenységek irányába, melyek olyanokkal kapcsolatosak, mint a nemzeti partvédelmi szolgáltatások, a környezetre, halászterületekre, illegális bevándorlásra, drog- és embercsempészetre vonatkozó kérdések, ott azt hiszem, nagy mozgástere van például egy olyan hatékonyabban koordinált nemzeti partvédelmi rendszernek, mely az adatok cseréjén és a szükséges eszközök - beleértve például a tengerek feltérképezését, ami értékes lehet a partvédelem és egyéb tevékenységek szempontjából - létrehozásán keresztül osztozhat a tagállamok által élvezett különböző előnyökben.
Másrészről azonban, amennyiben nagyon érzékeny katonai szempontokba megyünk bele, akkor azok kezelése már nehezebb lehet.
Lényegi üzenetem a következő: ha sikerre akarjuk vinni az integrált tengerpolitikát, akkor azt a tagállamokkal közösen kell tennünk, hiszen elsősorban ők azok, akik tulajdonképpen elsődlegesen felelnek azért, hogy az ilyen politika sikeréhez szükséges eszközök meglegyenek.
Ami a Balti-tengerrel kapcsolatos kérdést illeti, nem kétséges, amint azt már korábbi válaszomban is említettem, hogy a tengerpolitikának számításba kell vennie az Európai Unió különböző tengeri régióinak sajátos jellemzőit, tulajdonságait.
Így tehát, ha sajátos problémák merülnek fel, amint az így is van, a Balti-tenger kapcsán, akkor a tengerpolitikának létre kell hoznia a Balti-tenger ezen problémáinak kezeléséhez szükséges eszközöket.
Így tehát amennyiben sajátos ökológiai probléma lép fel a Balti-tengeren, amit kezelni kell, és amit így vagy úgy kezelni lehet, akkor minden tőlünk telhetőt meg kell tenni annak érdekében, hogy így is legyen.
A halászterületekkel kapcsolatban például lépéseket teszünk azért, hogy a különféle különbségek ellenére fenntartható halászterületeket próbáljunk meg létrehozni a Balti-tengeren.
Azért is teszünk lépéseket a Balti-tengeren, hogy megpróbáljuk ellensúlyozni a Balti-tengeren keresztül vezető tengeri kereskedelmi útvonalak jelentette problémákat.
Ily módon a tengeri kérdések integrált megközelítése valóban azt jelentené, hogy megvizsgáljuk mindezen problémát, és megpróbálunk nagyobb együttműködést létrehozni a különböző érdekeltek, tagállamok és harmadik országok, így például Oroszország között a Balti-tenger tekintetében, hogy jobb eredményeket érhessünk el a Balti-tenger különböző ágazati területei irányítása terén.
Köszönöm, biztos úr!
Elnézést kérek azoktól a képviselőktől, akik nem kaptak szót; úgy tűnik, több időt kellene hagynunk az ehhez hasonló vitákra.
A vitát lezárom.
A szavazásra holnap, 2007. október 11-én, kedden kerül sor.
Írásbeli nyilatkozatok (az eljárási szabályzat 142. cikke)
írásban. - (PT) A Bizottság felvezette javaslatait egy EU-s szintű jövőbeni "integrált tengerpolitikával” kapcsolatos "látomásáról” és azzal kapcsolatos 'tevékenységi tervéről'.
Bár nem volt lehetőség a szükséges elemzés elvégzésére (nem feledve, hogy az ördög a részletekben rejlik), előzetes reakcióim a következők:
Ezen a területen minden kezdeményezésnek meg kell őriznie a tagállamok területgazdálkodással kapcsolatos kompetenciáit, főleg felségvizeiken és a kizárólagos gazdasági övezetekben (EEZ), amint az például a következőknél látszik: a források kihasználása, közlekedés, kutatás, határellenőrzés és biztonság, regionális tervezés, környezet vagy olyan gazdasági tevékenységek, mint például a halászat.
Azaz nem szabad, hogy legyen egy trójai lovunk az úgynevezett szubszidiaritási elv álruhájába burkolva, mely veszélyezteti a tagállamok szuverenitását.
A "tengerpolitikánál” említett ”szilárd pénzügyi alapot” nem szabad, hogy az Európai Halászati Alap költségére hozzuk létre, mivel az új és megemelkedett pénzügyi eszközöket úgy kellene kiosztani, hogy megfeleljenek az új prioritásoknak.
Nem szabadna pártolni az akvakultúrát, mivel az nem érne el optimális eredményeket a halászati ágazatban tekintettel annak számos ország, így például Portugália számára jelentett stratégiai fontosságára; a releváns szocio-ökonómiai fenntarthatóságot kellene biztosítani a megfelelő politikák és pénzügyi források eszközeivel.
írásban. - (FR) Ezzel a 'Kék Könyvvel' az Európai Unió egy előremutató lépést tett.
Bár sajnálatos, hogy bizonyos kérdésekben - így például az európai partőrök és az európai lobogó kérdése - az Európai Bizottságnak engednie kell kitűzött céljaiból, az egyes tagállamok támogatásának hiánya miatt, ez a dokumentum jó kiindulási pontot képvisel.
Remélem, hogy be fog váltani minden hozzá fűzött igényt.
Azonban a finanszírozás kérdése döntő lesz, és ez egy olyan dolog, amit a Bizottságnak maga is elismer.
Vállalni fogják minisztereink felelősségüket?
Egyébként kifejezetten örülök a Bizottság azon döntésének, hogy foglalkozik a tengeri ágazat szociális törvényi szabályozásának felülvizsgálatával, melyre a hagyományos foglalkoztatási törvények és annak védelme nem vonatkoznak.
Épp ideje volt!
Így ennek a döntő tényezőnek, mely vonzóvá teszi a tengeri foglalkozásokat, segítenie kell Európának abban, hogy megvédje tengeri szakértelmét.
A közép-amerikai és mexikói asszonygyilkosságok, és az Európai Unió szerepe az e jelenség elleni küzdelemben
A következő napirendi pont a Nők Jogaival és az Esélyegyenlőséggel Foglalkozó Bizottság nevében Raül Romeva i Rueda által összeállított jelentéssel (Α6-0338/2007) kapcsolatos vita a következő témában: közép-amerikai és mexikói asszonygyilkosságok, és az Európai Unió szerepe az e jelenség elleni küzdelemben (2007/2025(ΙΝΙ)).
előadó. - (ES) Tisztelt elnök asszony! Bár az asszonyok meggyilkolása globális probléma, vannak a világnak olyan szegletei, melyek mind a jelenség nagysága, mind pedig annak összetettsége miatt paradigmatikus esetek lettek.
Ezek a helyek sajnálatos módon számos olyan problémát is tükröznek, melyek különböző mértékben ugyan, de azon társadalmakat érintik, melyeket patriarchális kultúrán alapuló társadalmi minták irányítanak.
Ez a helyzet például Mexikóval és Közép-Amerika országaival.
Valójában Mexikó volt az, ahol az asszonygyilkosság koncepciója elkezdett alakot ölteni, főleg akkor, amikor a Mexikói Köztársaságban a Marcela Lagarde kongresszusi képviselőnő elnöksége alatt működő, az asszonygyilkossági esetek kutatásával és bíróság elé állításával foglalkozó különleges ügyészség megalkotta az említett koncepciót, és idézem, 'az emberiség ellen elkövetett összes, lányokat és asszonyokat érintő bűntett, mely magában foglalja a bűncselekményeket, emberrablásokat és eltűnéseket az intézményi összeomlás kontextusában'.
Röviden: ez a jogállam csődje, ami pártolja a büntetlenséget.
Bár a koncepció a kidolgozás folyamatában van, egyesek azt javasolják, hogy az 'asszonygyilkosság' szót használjuk, hogy szembeállítható legyen az 'emberölés' kifejezéssel.
Egy kis csendet szeretnék kérni a tisztelt Házban.
előadó. - (ES) Köszönöm, elnök asszony!
Folytatom.
Azt mondtam, hogy bár a koncepció folyamatosan alakul, egyesek úgy érzik, hogy asszonygyilkosságról kell beszélni ahhoz, hogy szembeállíthassuk az emberölés fogalmával, és fontos, hogy amire felhívja a figyelmet, az korunk egyik legaggasztóbb jelensége: asszonyok meggyilkolása azzal az egyszerűn indokkal, hogy nők.
Az utóbbi két év során az Európai Parlament komoly munkát végzett ebben a kérdésben, és holnap, október 11-én ennek a folyamatnak fontos mérföldkövéhez érünk akkor, amikor a Plenáris elfogadja a jelentést a következő témában: közép-amerikai és mexikói asszonygyilkosságok, és az Európai Unió szerepe az e jelenség elleni küzdelemben.
A jelentés továbbá egy hosszú és intenzív, valamennyi érintett ágazattal folytatott párbeszédfolyamat, és számos politikai csoportok közti kompromisszum eredménye.
Szeretném megragadni ezt az alkalmat, hogy köszönetet mondjak valamennyi árnyék-előadónak támogatásukért, valamint, hogy tájékoztassam Önöket arról, hogy a mai napon jelen van Marjo Searle és Arsène Van Nierop, a Mexikóban meggyilkolt Brenda, illetve Hester édesanyja.
Ezen jelentés elfogadásával az Európai Parlament összhangba kerül más intézményekkel, melyek már kifejezték a témával kapcsolatos álláspontjukat.
Így tett az Európai Tanács, az Egyesült Nemzetek Szervezete, valamint számos parlament és kormány szerte a világon.
Tartalma jelentős előrelépést képvisel, mind a probléma meghatározása terén, mind pedig abban, hogy számos fél felelősséget vállal a megszűntetése elleni küzdelemben.
A jelentés egyik alapelve mindenféle elemzés kezdőpontjaként felismeri, hogy ezen bűncselekménynek számos oka és formája létezik.
Kétségtelen például, hogy Ciudad Juárez nagy publicitást kapott esete - 1993 óta több, mint 400 asszonyt öltek itt meg - nagyban kapcsolódik ahhoz a tényhez, hogy határváros az ilyen területek tipikus problémáival.
Azonban számos olyan tényező van, ami az erőfeszítések összpontosítását és integrált közösségi intézkedések megvalósítását teszik szükségessé.
Ezek az intézkedések a következőket foglalják magukban: megelőzés, beruházás az egyenlőségre oktatásra és a patriarchális kultúra eltörlésére; javulás az adatgyűjtésben és a törvényszéki nyomozásban; a bűncselekmények bejelentésének megkönnyítése és felgyorsítása; a rendőrök, bírók és orvosok képzése az ilyen típusú bűnügyek kapcsán; a helyi cégek és a területen működő nemzetközi vállalatok ellenőrzése, melyek közül sokan borzasztóan sebezhető helyzetnek teszi ki a női dolgozókat; törvényi reformok és a szabályozások áthelyezése a társadalom megfelelő szintjére; és végezetül, különös hangsúly az áldozatok és családjaik támogatására.
Azonban szeretnék beszámolni az utóbbi témáról, és mélységesen bánom, hogy az áldozatokat számos alkalommal lenézik, sőt, akár kriminalizálják; családjaikat zaklatják, sőt, akár azzal is megvádolják, hogy rontják egy város vagy egy ország jó hírét, csupán azért, mert szeretnék felhívni a figyelmet a problémára, és mivel igazságot akarnak követelni, és azt is teszik.
Nyilvánvalóan a javasolt intézkedések megvalósításának fő és legnagyobb felelőssége a közvetlenül érintett országok kormányzati intézményeit terheli, és ebben az esetben kézenfekvő, hogy ezek az országok Mexikó és Közép-Amerika országai.
Azonban, nem feledkezve meg arról, hogy az Európai Uniónak társulási egyezménye van az előbbivel, ami egyébként tartalmaz egy kitételt a demokráciáról és az emberi jogok tiszteletéről, valamint arról, hogy egy hasonló megállapodása van folyamatban a közép-amerikai régióval, több, mint indokolt, hogy az európai intézmények állást foglalnak, és specifikus kötelezettséget vállalnak ezen probléma kapcsán.
Ezt senkinek sem szabadna úgy értelmeznie, hogy az Európai Unió beavatkozik egy másik ország belügyeibe, főleg tekintettel arra, hogy bár jelentős előrelépések történtek, főleg törvényhozási szempontból, amint azt a jelentés is elismeri, a probléma nagysága nagyobb erőfeszítéseket és elkötelezettséget tesz szükségessé az egész világ, főleg Európa részéről.
Röviden szólva: remélem, hogy mindezen hónapok után elértük a megállapodás és a konszenzus szükséges szintjét, és így holnap a szavazás alkalmával ezt a határozatot a Ház többsége elfogadja, és végül egyértelmű és határozott üzenetet küldünk arról, mit is jelent a nőkkel szembeni erőszak elleni küzdelem, főleg az érintett országokban.
a Bizottság tagja. - Tisztelt elnök asszony! Nőként és a Bizottság tagjaként mindenekelőtt köszönetet szeretnék mondani a Nők Jogaival és az Esélyegyenlőséggel Foglalkozó Bizottságnak a nők védelméért Európában, sőt, szerte a világban.
Ez a ma bemutatott jelentés valóban a nemi alapú erőszak elleni globális küzdelem összefüggésében értelmezendő.
Ez az, ahogy mi látjuk a helyzetet, és nagyon köszönöm Romeva i Rueda előadó úrnak amit mondott.
Az asszonygyilkosság tragikus kérdés, ami egy sokkal szélesebb problémát ölel fel, a nőkkel szembeni erőszakét, ami ellen minden szinten fel kell vennünk a küzdelmet: helyi, de világszinten is.
És szeretnék Önöknek arról is beszélni, mit teszünk mi, a Bizottság a nemi erőszak kérdésének megközelítésében általában, illetve konkrétan.
Külkapcsolati politikánk segítségével előmozdítjuk Mexikóban és a Közel-Keleten.
Továbbá - ha megengedik - szeretnék néhány szót szólni a régióban tett közelmúltban történt látogatásomról, mivel épp a múlt héten jártam ott (de Mexikóban nem).
Jártam Panamában, El Salvadorban, Hondurason és Nicaraguában.
Mexikóban korábban már voltam, és nagy valószínűséggel jövőre is megyek.
Elmondhatom Önöknek, hogy a Bizottság a nőkkel szembeni erőszak megelőzése terén vezető szerepet játszik.
Hadd emlékeztessem Önöket arra, hogy 2006. március 8-án a Bizottság kiadta az úgynevezett 'a férfiak és nők közötti egyenlőség ütemtervét', ami elsődleges célként tűzte ki a nemen alapuló erőszak minden formájának kiirtását.
Ezév márciusában fejlesztési együttműködés keretében elfogadtunk egy közleményt a nemek közti egyenlőségről, mely kimondja, hogy a nemen alapuló erőszak, annak mindenféle megnyilvánulási formájában sérti a nők emberi jogait, és valóban súlyos akadályt jelent az egyenlőség, a fejlődés és a béke elérésében.
A Bizottság támogat továbbá oktatással és figyelemfelkeltő beavatkozásokkal kapcsolatos projekteket, melyek célja, hogy minden fiatal részt vegyen olyan programokban, melyeknek célja a lányokkal és asszonyokkal szembeni erőszakkal kapcsolatos magatartásuk megváltozása.
Például, amint azt említettem, épp mostanában voltam El Salvadorban, és meglátogattam az úgynevezett 'Pro Jóvenes' programot, melyet olyan lányoknak és fiúknak - de elsősorban lányoknak - szánnak, akik már vagy voltak, vagy beléphetnének az úgynevezett Marasba, annak megelőzése érdekében.
Ez a program valóban lenyűgözött.
Az Új Európai Eszköz a Demokráciára és az Emberi Jogokra ugyancsak a tevékenységek széles tárházát biztosítja a nemek közti egyenlőség terén.
Ami a mexikói helyzetet illeti, szeretnék rámutatni arra, hogy az EU-mexikói kapcsolatok 1997-es globális megállapodáson alapul, melyben az 1. cikk az emberi jogokat az EU-mexikói kapcsolatok alapvető elemeként határozza meg.
Éppen ezen alapulva idő közben mindkét fél egy - véleményem szerint - gyümölcsöző együttműködést hozott létre az emberi jogok és méltányosság terén; egy együttműködést, amit a mexikói szövetségi hatóságok különböző bizottsági programjainkon keresztül hajtanak végre, valamint nem állami felek és civil szervezetek programjain keresztül.
A mexikói hatóságok folyamatosan tájékoztatnak bennünket a mexikói nemekkel kapcsolatos erőszakos cselekményekről.
Így megtudtuk, hogy számos esetet megoldattak, másokkal kapcsolatban pedig nyomozás folyik.
Legutóbbi személyes megbeszélésemre Santo Domingóban került sor az új mexikói külügyminiszterrel - aki, amint azt Önök is tudják, maga is nő -; ennek során említettük az asszonygyilkosság kérdését, és fontos információkat kaptam arról, mit is tesz a mexikói kormány.
Van egy különleges emberjogi tanácsadójuk, egy másik hölgy, aki kifejezetten ezen a kérdésen dolgozik.
Közép-Amerika, mint régió esetében Guatemalában a legsúlyosabb a helyzet.
Megközelítésünk célja a problémával történő szembeállás mind a hatóságokkal folytatott párbeszédben, mind pedig számos, a nőkkel szembeni erőszak problémájával kapcsolatos tevékenységeken keresztül.
Ez magában foglalja a nemi szempontok kiterjesztését minden együttműködési programra.
A Bizottság a tavalyi év márciusában szervezett továbbá egy fontos kommunikációs kampányt, mely a fiatalokat és a döntéshozókat célozza meg a nőkkel szembeni erőszak felszámolásának módja kérdésében.
Ugyanebben az időszakban örömmel fogadtuk az asszonygyilkosság nemzeti bizottságának megalakulását is, mely a végrehajtásban dolgozókból, bírákból, valamint a kongresszus, és összesen 18 állami intézmény hivatalnokaiból tevődik össze.
Mostanában hallottunk egy, a guatemalai büntetlenség elleni nemzetközi bizottság megalakulásáról, amit határozottan támogatunk.
A bíráskodást támogató ezen bizottsági program részeként külön részt szentelünk az asszonygyilkosságoknak.
Különösen az úgynevezett CEPROM részéről végrehajtott tevékenységeknek.
Ez az a hivatalban levő elnöki iroda, mellyel együttműködési megállapodásról szóló memorandumunk van.
Engedjék meg továbbá, hogy megemlítsem az épp a Kongresszus előtt levő asszonygyilkosság elleni törvény felülvizsgálatának előkészítő munkáival kapcsolatos támogatásunkat is, mely a büntetőtörvénykönyv módosítását célozza meg.
Végezetül hadd mondjam el, hogy nagyon sok jó szándékkal és Európát támogató hangulattal találkoztam ebben a kérdésben közép-amerikai utam során.
Valóban pozitív csalódást jelentett a regionális integráció fokozásával kapcsolatos érdeklődés, valamint a szövetségi megállapodás küszöbön álló tárgyalásaival kapcsolatos együttműködő hozzáállás.
Azt kell, hogy mondjam, nagyon fontos volt látni, hogy még Panamában is a vártnál nagyobb érdeklődést mutattak.
Nagyon várom már, hogy mindenkinek meglegyen a lehetősége a részvételre.
Az első ott átadott üzenetem lényege az volt, hogy mennyire fontos haladást elérni azokon a tárgyalásokon, melyeket végül most fognak megkezdeni a San José folyamat Costa Ricában.
Ez azért fontos, mert - természetesen - politikai párbeszédre kerül sor; együttműködési programra és szabadkereskedelmi tárgyalásokra is sor kerül.
De tömör program lesz.
A szociális kohézió egyike lesz teljes Latin-Amerika legfontosabb kérdéseinek, beleértve Közép-Amerikát, és ott ennek a programnak is nagy lesz jelentősége.
A fiatalkori erőszak és a nőkkel szembeni erőszak valóban olyan kérdések, melyeknek szerepelniük kell, mivel valamennyiünknek mindent meg kell tennünk azért, hogy mérsékeljük a társadalomban megjelenő erőszakot.
a PPE-DE képviselőcsoport nevében. - (FR) Tisztelt elnök asszony! Biztos úr!
Hölgyeim és uraim! Nem hagyhatjuk figyelmen kívül az asszonygyilkosságok realitását Közép-Amerikában.
A világ számos régiójában a nők nélkülözhetetlen hozzájárulást tesznek az emberiség legértékesebb társadalmi struktúráihoz.
Női megérzésüknek köszönhetően a nők gazdagítják a világgal kapcsolatos ismereteinket. Segítenek abban, hogy az emberi kapcsolatok becsületesebbek és hitelesebbek legyenek.
Eljött annak az ideje, hogy elítéljük és súlyosan büntessük a nőkkel szemben elkövetett erőszak valamennyi formáját, nem csupán Közép-Amerikában, hanem számos európai országban is.
E tekintetben a nők részvétele az erőszaknak áldozatuk esettek anyagi segélyezésben és támogatásában alapvető fontosságú lehet.
Hölgyeim és uraim! Amennyiben az EU tagállamai tapasztalataikat a problémák megoldásának szolgálatába tudják állítani, akkor nem szabad megtagadni szakértelmünket.
Éppen ezért vagyok továbbra is meggyőződve arról, hogy a tagállamok és a közép-amerikai országok közti együttműködés hatékony lehet.
Ezennel tanúsítom a Nők Jogaival és az Esélyegyenlőséggel Foglalkozó Bizottságon belül végzett őszintén kényes munkát.
Köszönöm Romeva úrnak politikai érzékenységét és együttműködését.
Közös megállapodással terjesztettünk elő néhány módosítást.
Amennyiben elfogadják ezeket, büszkék lehetünk egy olyan munkára, ami javíthatja a nők és így az egész közép-amerikai társadalom helyzetét.
a PSE képviselőcsoport nevében. - (PT) Azzal szeretném kezdeni, hogy köszönetet mondok az előadónak kiváló munkájáért, az árnyékelőadókkal tartott folyamatos párbeszédért, valamint a benyújtott javaslatokkal kapcsolatos nyitottságáért, fogékonyságáért.
Sokan vettek részt a folyamatban, és azt hiszem, ez eléggé példamutató.
Így tehát a Szocialista Csoport támogatni fogja a jelentés tartalmát, valamint az előterjesztett módosító indítványokat.
Tudjuk, hogy amikor bármiféle probléma lép fel, mindig a nők szenvednek a legtöbbet szerte a világban: Európában, Amerikában, Ázsiában, Afrikában, mindenütt.
Szegénység és társadalmi kirekesztettség a nők végzete - csakúgy, mint az erőszak; lelki és fizikai erőszak, valamint halált okozó szélsőséges erőszak.
Ez a jelentés a szélsőséges erőszakkal és a sok-sok nő halálával foglalkozik a közép-amerikai országok és Mexikó vonatkozásában.
Lehetőségem nyílt arra az előadóval együtt, hogy ellátogassak Guatemalába az Európai Unió közép-amerikai küldöttségével, és meghallgassam számos civil szervezet hivatalnokának megdöbbentő beszámolóit és jelentéseit.
Tudjuk, hogy sok asszonygyilkosságot követnek el Guatemalában és Ciudad Juárezben.
Az asszonygyilkosságot, amint azt a jelentés is említi, nem lehet csupán az általános erőszakos légkörrel magyarázni.
Számításba kell venni a környezetet és a nőkkel szembeni folyamatos diszkriminációt, és az is valóban tragikus, hogy sok eset büntetlen marad.
Ezenfelül ott van még a jelentésben említett eset is, ahol két holland állampolgár ugyancsak asszonygyilkosságnak esett áldozatul.
Így tehát, bár történtek előrelépések és különböző intézkedések, ezek nem elegendők; sokkal tovább kell mennünk, és mindenekelőtt hatékony védelmi intézkedéseket kell foganatosítanunk a szemtanúk és az áldozatok számára, hogy az elkövetők büntethetők lehessenek, és az Európai Parlament ezen országokba küldött küldöttségei ezt a pontot mindig napirendjükre tűzhetik.
az ALDE képviselőcsoport nevében. - Tisztelt elnök asszony! Az utóbbi években a nők elleni erőszak drámai méreteket öltött Mexikóban és Közép-Amerikában: nők ezrei estek áldozatul erőszakos halálnak, melyek sok esetben borzasztóan kegyetlen természetűek voltak, és gyakran kísérte őket szexuális erőszak és kínzás.
Bár az ilyen kegyetlen esetek elkövetői sok esetben elmebetegek, sokszor nagyban megjelenik a szervezett bűnözés tevékenysége, valamint az embercsempészet, a prostitúció és a kábítószer szerepe is nagymértékben bizonyítható.
Nagyon sajnálatos, hogy Mexikóban és a közép-amerikai országokban a jogállam funkciója bizonyos esetekben sok kívánnivalót hagy maga mögött, vagy a rendőrség és az igazságszolgáltatási rendszer valódi szervezeti hiányosságai, vagy pedig a korrupció és a büntetlenség miatt.
Az előadó, Romeva i Rueda úr gratulációt érdemel azért, hogy megbizonyosodott arról, hogy ez a jelentés elég erős ahhoz, hogy a szükséges üzenetet ne csupán az érintett országok kormányainak küldje meg, hanem az egész világnak, azaz azt, hogy az előbb említett országokban az asszonygyilkosságok magas szintje teljes mértékben elfogadhatatlan.
A kis számú végső módosítás - melyek mellesleg az előadó teljes támogatását élvezik - hasznos és teljessé teszi a jelentést.
Képviselőcsoportom teljes mértékben támogatja ezeket a módosításokat.
Remélhetőleg a Ház nagyon nagy többséggel szavazza meg ezt a jelentést, hogy azt az egyértelmű jelet küld valamennyi érintettnek, miszerint a nők meggyilkolása Közép-Amerikában, és természetesen a világ egyéb részein is egy olyan dolog, ami teljes figyelmet érdemel, és nagyon drasztikus és hatékony helyreállító intézkedéseket tesz szükségessé.
a Verts/ALE képviselőcsoport nevében. - (DE) Tisztelt elnök asszony! A mexikói küldöttség tagjaként köszönetet szeretnék mondani a Nők Jogaival és az Esélyegyenlőséggel Foglalkozó Bizottságnak és különösképp az előadónak azért, hogy foglalkoznak ezzel a kérdéssel, ami beárnyékol számos, mexikói kollégáinkkal folytatott vitát.
Komoly többségben reménykedem holnapra, ami egy véleményt tükröz, és azt hangsúlyozza, mennyire komolyan is foglalkozunk ezzel a problémával.
A döbbenetes adatok tükrében a szemtanúkról és ügyészekről, halálos és kínzásról szóló fenyegetésekről, a családok zaklatásáról, valamint a semmiféleképpen el nem fogadható helyzetekről szóló jelentésekkel az Európai Unió feladata, hogy felemelje a hangját és rámutasson a jelenség sajátos vonására.
A nőkkel kapcsolatos bánásmód világméretű jelenségének különösen drámai alakulását mutatja be, aminek a 21. században gyorsan véget kellene vetni.
Nagyon barátságos alapokon kellene megközelíteni az érintett országokban élő kollégáinkkal, mivel pozitív előrelépés csak olyan társadalomban lehetséges, ahol a nők félelemtől és agressziótól mentesen tudnak élni, és ahol megfelelően büntetik az őket ért és nekik szenvedést okozó fenyegetéseket.
Így tehát örömmel veszek minden itt elfogadott pozitív intézkedést.
Tanúvédelemre, jobb jogrendszerre és oktatásra van szükségünk.
Továbbá - véleményem szerint - képesnek kell lennünk a nők támogatására Mexikóban és Latin-Amerikában, hogy egy számunkra elfogadható védelmi szintet érjünk el esetükben.
a GUE/NGL képviselőcsoport nevében. - (SV) Köszönöm, elnök asszony!
Szeretnék köszönetet mondani az előadónak kiváló munkájáért, elkötelezettségéért, valamint a témában mutatott tudásáért, és azonnal el is akarom mondani, hogy képviselőcsoportunk teljes mértékben támogatja ezt a jelentést.
Egyre növekszik a most tárgyalt asszonygyilkosság mértéke minden olyan területen, ahol vállalataink alvállalkozói üzemekbe fektetnek be, és ahol a nők minden területen, társadalmilag, gazdaságilag a férfiaktól függnek.
Az ezen összeszerelő üzemekben dolgozó fiatal nőkre nem csupán az igaz, hogy valószínűleg érinti őket az egyre növekvő erőszak, hanem az is, hogy nagyon megalázó körülmények között dolgoznak, ami megerősíti a nőkről alkotott azon képet, miszerint alsóbbrendű lények, akiket meg lehet gyilkolni, kínozni, el lehet rabolni, és így tovább.
Feljegyeztem a Bizottság által ismertetett intézkedéseket, de azt szeretném látni, hogy még keményebb és erősebb nyomást gyakorol az Európai Unió ezekre az országokra.
Meg kell mutatnunk, hogy teljes mértékben elfogadhatatlan az emberi jogok tiszteletben tartásáról megállapodásokat aláírni addig, amíg folytatódnak a gyilkosságok.
Be kellene tudnunk fagyasztani a kereskedelmi magállapodásokat mindaddig, amíg azt nem látjuk, hogy teljesítik indokoltan felállított követeléseinket, amíg például a megfelelő országok kormányai be nem fektetnek megfelelő forrásokat abba, hogy megtalálják a bűncselekmények értelmi szerzőit és igazságot szolgáltassanak nekik.
Ez a nőkkel szembeni széleskörű brutalitás már majdnem tíz éve folyik, és éppen, hogy nő, ahelyett, hogy csökkenne, így legfőbb ideje a közbelépésnek.
Köszönöm.
(ES) Tisztelt elnök asszony! Én is szeretnék köszönetet mondani az előadónak munkájáért, és különösképpen azért, hogy hajlandó volt kifejezni a Parlament elkerülhetetlen és állhatatos elkötelezettségét a nőkkel szembeni erőszak komoly és sürgető problémája mellett.
Üdvözlöm azt a tényt, hogy a jelentés azóta, hogy kikerült a bizottságtól, még kiegyensúlyozottabb, és kevésbé leereszkedő lett, valamint megtalálta a helyes perspektívát, mivel - sajnálatos módon - a nőkkel szembeni erőszak nem egyetlen régióra, országra vagy kontinensre korlátozódik, hanem globális és egyetemleges, és ezt a Házban folytatott jövőbeni munkánknál figyelembe kell vennünk.
Sajnos, és talán különböző körülmények mellett, ez az Európai Unióban is megtörténik.
Szeretném elmondani - anélkül, hogy részletekbe bocsátkoznék -, hogy országomban a statisztikák lesújtók: 166 000 esetet jelentettek a bíróságoknak, 48 000 embert vettek őrizetbe a múlt évben (tizenkét percenként egyet) és közel 70 nőt gyilkoltak meg; a legutóbbira tegnap került sor, az élettársa vágta el a torkát.
Azt hiszem, elnök asszony, hogy ezeknek a szörnyű statisztikáknak komolyan el kellene gondolkodtatniuk bennünket a Parlamentünk szerepéről, amire nem úgy tekintek, mint egy büntető és nagyképű bíróságra, hanem mint egy olyan intézményre, ami saját hatékony stratégiával rendelkezik a folyamat megszűntetésére irányuló megoldások keresésére, kölcsönös megállapodásban partnereinkkel, valamint a párbeszéd, az együttműködés és a jó gyakorlat alapján.
Mexikó nagyon jelentős és a jelentésben említett esete: ez egy olyan ország, ahol először is nagyfokú erőszak van jelen, melynek az Európai Unió polgárai is áldozatul esnek, és akik családjai mellett kiállunk.
Azonban azt is fel kell ismernünk, hogy ez egy küzdő társadalom, mely nem elégedett a helyzetével és hősiesen küzd a probléma leküzdéséért az állami, szövetségi és helyi hatóságok, illetve az egész társadalom és valamennyi politikai pártja mobilizálásával, így, elnök asszonyt, a jelentés elismeri az eddigi haladást.
Fontos megkérni a Bizottságot, elnök asszony, - és ezzel fogom befejezni -, hogy gyorsan és ambiciózus módon fejezze be az emberi jogi cselekvési tervet.
Azzl szeretném befejezni, hogy elmondom, a nőkkel szembeni erőszak a nemi erőszak, a gyávaság, az intoleracia, és, Tisztelt elnök asszony, mindenekelőtt a félelelem és a tehetetlenség problémája; félelem mások akaratának elfogadásától és mindenekelőtt félelem az érveken alapuló akarat és ok békésen történő másra erőltetéséről; békésen, erőszak nélkül.
(HU) Tisztelt elnök asszony, biztos asszony, kedves képviselőtársaim! Köszönöm Romeva képviselőtársamnak a jelentést, fontos problémáról foglal állást benne.
Nagyon örülök annak, hogy kollégaként ennyire komolyan foglalkozik a nők helyzetével.
A nők elleni erőszak az emberi jogok megsértését jelenti, amely akadályozza a nőket alapvető jogaik gyakorlásában.
Tehát ez így a nemek társadalmi egyenlősége előtt álló egyik legnagyobb, globális akadálynak számít.
Ez a jelenség bár eltérő mértékben ugyan, de globálisan jelen van, így Az Emberi Jogok Egyetemes Nyilatkozatával összhangban világszerte fel kell lépni ellene.
Az államok, így jelen esetben Mexikó is, maguk felelősek állampolgáraik szabadságának és biztonságának tiszteletéért és megteremtéséért, így biztosítaniuk kell a nők elleni erőszak megelőzéséhez, felderítéséhez és megbüntetéséhez szükséges eszközöket akkor is, ha az erőszak a családban fordul elő.
Nagyon pozitívnak tartom, hogy Mexikó jogi lépéseket tett a férfiak és nők közötti egyenlőségért.
A nőkkel szembeni erőszak elleni küzdelem azonban nem korlátozódhat pusztán jogi eszközök használatára, hiszen ez egy komplex jelenség, amely így komplex kezelést, jogi, adminisztratív, megelőző, tanácsadó, áldozattámogató, párbeszédet folytató és ellenőrző feladatokat, kötelezettségeket ró az adott államra.
Az Európai Unió - amely több alkalommal elkötelezte magát az esélyegyenlőség globális biztosítása mellett, és egyik fő prioritásaként határozta meg, az Európai Bizottság által kiadott 2006-2010-es esélyegyenlőségi ütemtervet, amelyre a biztos asszony is utalt, a nők elleni erőszak megfékezését - nem mehet el szótlanul az ilyen jellegű atrocitások mellett.
Külkapcsolatai alakításánál kiemelt szempontként kell figyelembe venni a partnerországoknál az emberi jogok, így a női esélyegyenlőség helyzetének alakulását is.
A jelentés kiváló, elfogadásra javaslom.
(PT) Nem maradhatunk közömbösek a nőkkel szemben a világ bármely részén, főleg saját országainkban elkövetett erőszakkal kapcsolatban.
Így tehát különös figyelmet szentelünk ennek a súlyos problémának Mexikóban és némely közép-amerikai országban, ahol még mindig jelen van az asszonygyilkosság, amit nem lehet egyszerűen az általában vett erőszakos légkörrel magyarázni.
Tudjuk, hogy arra is szükség van, hogy figyelmet fordítsunk a helyi társadalmi és gazdasági közegben megjelenő diszkriminációnak, ami kedvezőtlen a nők számára, és még ennél is rosszabb a súlyos szegénységben és gazdasági függőségben élő bennszülött nők esetében, valamint problémát jelent a bűnöző elemekből álló csoportok tevékenysége is.
Így tehát itt is szolidaritásunkat fejezzük ki az ilyen erőszaknak áldozatul esett nőkkel kapcsolatban, és mi is felemeljük a hangunkat azért, hogy megvalósuljon a nők jogainak védelme, méltóságuk tisztelete; természetesen támogatjuk képviselőtársunk, Romeva úr jelentését.
(ES) Tisztelt elnök asszony! Először is szeretnék gratulálni az előadónak ehhez a jelentéshez.
Ki szeretnék emelni belőle néhány kérdést, valamint rá szeretnék mutatni egy szempontra, ami szerintem talán hiányzik.
Annak érdekében, hogy megnyerjük a csatát a nőkre irányuló gyilkosságokkal és a büntetlenséggel szemben, számos fronton kell támadnunk.
Rövidtávon meg kell szüntetnünk a törvényi szabályozásban jelen levő diszkriminációt, meg kell könnyítenünk a bűncselekmények bejelentését és védelmi intézkedéseket kell tennünk az áldozatok, tanúk és családtagok kapcsán, illetve javítanunk kell a bírói és börtönrendszereket.
Ezen a területen egyetértek azzal, hogy szükség van arra, hogy az Európai Unió felajánlja teljes körű együttműködését ezeknek az országoknak, hogy így azok felülkerekedjenek a nehézségeken és a nők jogainak törvényhozói megvalósításának halogatásán, hogy bátorítsuk az emberi jogok védelméről szóló nemzetközi szerződések ratifikálását és támogassuk a nemzeti törvényhozás felülvizsgálatát és reformját ezen a területen.
Így tehát támogatni fogom az Obiols-Estrela-módosítást az említettek szerint.
A helyzet hosszú távú javításához támogatnunk kell az oktatást olyan értékek mentén, mint a nemek közti egyenlőség, és oktatási kampányokra, figyelemfelkeltő programokra van szükség az iskolákban már gyerekkortól, hogy elősegítsünk egy olyan társadalmi lelkiismeretet, ami véget vet a nőkkel szembeni erőszaknak és a hatóságok áldozatokkal szembeni megbélyegző viselkedésének.
Úgy gondolom, hogy talán az oktatás specifikusabb említése hiányzik.
Úgy gondolom, hogy minden ez irányba tett erőfeszítésünk kevésnek bizonyul a társadalom ezen szégyenfoltjának eltávolításához, aminek nem szabadna helyet engedni a 21. századi társadalmakban.
Tisztelt elnök asszony! Nagyon köszönöm ezt a valóban fontos vitát, és külön köszönet illeti még egyszer az előadót.
Amint azt egy kicsivel korábban említettem, mint nő és a Külkapcsolati és Európai Szomszédsági Politika biztosa, ez a kérdés különösen fontos számomra, és teljes mértékben helyes azt állítani - amint azt az elején meg is tettem -, hogy ez egy nemi vonatkozású kérdés; olyan, ami sajnálatos módon mindannyiunkat érint minden országban.
Ez magában foglalja az Európai Uniót is, de természetesen ez hangsúlyozottabban igaz a szegény országokra, azokra, amelyek nem rendelkeznek megfelelő szocio-ökonómiai feltételekkel, illetve elsősorban azokra, ahol hiányzik a hatékony rendőri rendszer - ami azt jelenti, hogy már az észrevétel szintjén is problémák merülnek fel -, illetve legtöbb esetben a hatékony bírói rendszer is.
Mindent egybevetve ez túlzottan válságos.
Azzal is tisztában vagyunk, hogy számos itt említett országban, így például Közép-Amerikában és Mexikóban, többek mellett még mindig létezik a korrupció jelensége, és a maffiaszervezetek bizonyos esetekben együtt dolgoznak az igazságszolgáltatás vezetőivel, ami azt jelenti, hogy még mindig nagyon gyenge a felderítések aránya.
Sokban egyetértek a ma elhangzottakkal: elsőként törvényi intézkedések, majd megvalósítási intézkedések.
Továbbá megismételhetem, hogy a Bizottságnak már két programja van, és dolgozik ezeken a kérdéseken.
Azonban az időtényezőt is számításba kell venni.
Sajnos ez a jelenség nem olyan, amit egyik napról a másikra meg lehetne szűntetni; csak fokozatosan lehet irányítás alá vonni a szocio-ökonómiai fejlődés kontextusában.
Sajnálatos módon ez egy olyan dolog, amivel még egy ideig foglalkoznunk kell.
Természetesen megelőző intézkedésekre van szükség; épp az imént világítottam rá "Pro Jóvenes” példájára, mivel az egy nagyon érdekes program.
Hölgyeim és uraim! Ha valaha is visszatérnek El Salvadorba - vagy éppen Guatemalába, de főleg El Salvadorba - azt javaslom, Önök is nézzenek körül.
Legalább ez egy csipetnyi jó hír.
Csak megerősíteni tudom, hogy természetesen folytatnunk kell programjainkat, valamint folytatnunk kell a Mexikóval folytatott kétségtelenül kritikus párbeszédet, de kész vagyok elismerni, hogy - amint azt Salafranca Sánchez-Neyra úr említette - Mexikónak magának kell felkészülnie a kérdés kezelésére és arra, hogy kiálljon az ügyért.
Arról van szó, hogy amikor a bűncselekményt túl későn derítik fel, akkor nagyon nehéz meghatározni minden aspektust az esemény után.
Következésképpen nagyon fontos a modern rendőri technika minden megfelelő eszközét bevetni, így elsőként a nyomozást, másodszor pedig az igazságszolgáltatást, és természetesen a társadalom általános diszkrimináció-mentessége is döntő fontosságú.
Csak biztosítani tudom Önöket arról, hogy annyi bizonyos, ebben a kérdésben Önök mellett állok.
A vitát lezárom.
A szavazásra holnap, 2007. október 11-én, csütörtökön kerül sor.
Írásbeli nyilatkozatok (az eljárási szabályzat 142. cikke)
írásban. - (SK) 2007. március 8-án a nemzetközi nőnap alkalmából a Nők Jogaival és az Esélyegyenlőséggel Foglalkozó Bizottság megkezdte kampányát az Európai Parlamentben a nőkkel szembeni erőszak megszűntetéséért.
Ez a mexikói és közép-amerikai asszonygyilkosságokról szóló jelentés egy átfogó kezdeményezés része, melynek célja a nőkkel szembeni erőszak egész világra kiterjedő felszámolása.
Ezek azok az országok, ahol különösen nőtt az erőszakos halálesetek száma az utóbbi években.
A hivatalos mexikói statisztikák szerint 1999 és 2006 között 6 000 lányt és asszonyt gyilkoltak meg.
A legijesztőbb statisztikák főleg olyan országokból származnak, ahol a társadalomban mélyen gyökerező gazdasági egyenlőtlenségek figyelhetők meg, és főleg ott, ahol a nők hagyományosan alá vannak rendelve a férfiaknak: az olyan országokban, mint például Guatemala, Salvador, Honduras - Dél-Amerika harmadik legszegényebb állama - és Nicaragua.
Különösen ijesztők a Ciudad Juárezben és Guatemalában történt asszonygyilkosságok, és ez okból nagyon örülök ennek a mai vitának.
Hiszem, hogy csak ezen kérdések mélyre ható elemzésén keresztül - melyre a 2008-as limai EU-LAC csúcstalálkozó előtt kell sort keríteni - tudjuk majd meghatározni a szükséges intézkedéseket, beleértve a mexikói hatóságok tapasztalatát, ami hozzásegít minket ahhoz, hogy legyőzzük a nőkkel szembeni erőszakot mind az EU-ban, mind pedig Dél-Amerikában.
Fokoznunk kell erőfeszítéseinket, hogy megóvjuk a nőket mindenféle erőszaktól.
Az asszonygyilkosság és a bűnelkövetők büntetlenségének problémája Mexikóban és Közép-Európában nem javult a komoly erőfeszítések ellenére sem.
Így tehát Mexikó és a közép-amerikai országok kormányainak továbbra is fokozniuk kell erőfeszítéseiket az asszonygyilkosság és egyéb nőkkel szemben elkövetett erőszak megelőzése és felderítése terén.
Ezzel kapcsolatban arra kérem a közép-amerikai országok kormányait, hogy fokozzák maquiladora (alvállalkozó) vállalatok részéről gyakorolt közös társadalmi felelősség felügyeletét.
Továbbá az esélyegyenlőség és a férfiak és nők egyenjogúsága európai elveinek is erősebben befolyásolniuk kell az EU proaktívabb emberi jogi politikáját.
Következésképpen felszólítom a Bizottságot, hogy tegyen javaslatot arra, hogyan lehet olyan különféle, az asszonygyilkosság leküzdésére kigondolt európai kezdeményezéseket jobban koordinálni a jövőben a helyi hatóságokkal és intézményekkel.
Alkalmazni kell valamennyi elérhető külső politikai eszközt.
Ezzel kapcsolatban arra kérném a Bizottságot és a tagállamokat, hogy tegyenek lépéseket a meglévő és a függőben levő szerződések demokráciával és emberi jogokkal kapcsolatos előírásai betartásának biztosítására.
A közép-amerikai államokkal kapcsolatos társulási szerződés tárgyalásakor a fenntartható fejlődés határtanulmányának részeként egy, a nemek közti egyenlőségre vonatkozó hatástanulmányt is végre kell hajtani.
Az európai emberi jogi politikánk, és főként a nők jogaival kapcsolatos politikánk semmi esetre sem képezheti megfontolás tárgyát gazdasági vagy geopolitikai érdekek eredményeként.
Egyperces hozzászólások (az eljárási szabályzat 144. cikke)
A következő napirendi pont az egyperces hozzászólások fontos politikai kérdésekben.
Tisztelt elnök asszony! A tavalyi év október 7-ére úgy fognak emlékezni, mint az Oroszországban folyó eseményekkel kapcsolatos drámai ébresztőre.
Ezen a napon brutálisan meggyilkolták Anna Politkovszkaját, akit a tisztességes újságírás élő jelképének tartottak.
Putyin elnök lényegtelennek minősítette Anna Politkovszkaja szerepét, és esete továbbra is megoldatlan.
Tavaly októberben a Ház parlamenti képviselői arra szólították fel a Bizottságot és a tagállamokat, hogy tegyék tiszteletüket Anna Politkovszkaja öröksége előtt oly módon, hogy az oroszországi szabad média felszabadítását kapcsolataink továbbfejlesztésének elsődleges feltételévé teszik, mivel csak akkor kezdenek megváltozni az oroszországi állapotok, ha egyértelműen jelezzük, hogy többre értékeljük Anna Politkovszkaja igazság- és szabadságkeresését, mint az olajt és a földgázt.
Nem kérdés, hogy mi itt Európában osztjuk azokat az értékeket, melyekért Anna Politkovszkaja az életét áldozta.
Sajnálatos módon úgy tűnik, Putyin úr nem osztja ezeket az értékeket.
Az Anna Politkovszkaja iránti tisztelet arra kötelez minket, hogy ezt egyértelművé tegyük Putyin elnök számára a következő csúcstalálkozókon.
(RO) A romániai állatkertek helyzetéről fogok beszélni.
Egyes nemzetközi civil szervezetek ezen a területen folytatott felmérése szerint az állatkertekre vonatkozó irányelv romániai átültetését tartják az egyik legjobbnak Európában.
Mindazonáltal szinte elérhetetlennek tűnik az, hogy a 41 romániai állatkertet határidőre, azaz ezév végére az európai normák szintjére hozzuk.
Ezen határidő és a meglévő PPP kapcsolatok feltételeinek nyomása alatt támogatom annak a fontosságát, hogy azonnal sor kerüljön a közös cselekvési terv végrehajtására, ami a következő elsődleges lépéseket foglalja magában: nemzeti tanulmány elkészítése a meglévő állatkertek osztályozása, egy sürgősségi mentőcsapat megszervezése és az állatok szaporodásának ideiglenes megelőzése érdekében.
Úgy vélem, azt is meg kellene fontolni, hogy adjunk egy kis időt a terv megvalósítására, mielőtt még döntés születne a jogi követelményeket nem betartó állatkertek bezárására.
(PL) Tisztelt elnök asszony! A Házban vele kapcsolatban elhangzott számos megjegyzés ellenére Schulz úr nem hagyta abba az Európai Unió tagjaival kapcsolatos támadásait és inzultusait, melyek nem méltók ehhez a Házhoz.
Egy közösségi intézményben fontos szerepet betöltő személyként beleavatkozik egy tagállam belügyeibe és állandóan inzultálja képviselőit.
Ebben a házban közülük sokan nem is gondoltak volna arra, hogy beavatkozzanak az EU polgárainak demokratikus választásába.
Kíváncsi vagyok, hogyan is érezne ez az úriember, ha egy képviselő arra szólítaná fel a németeket, hogy váltsák le a kancellárjukat, mivel vannak olyan szervezetek, melyek törvényesen a náci gondolkodás terjesztéséért tevékenykednek, valamint azért, hogy aláássák az európai államok közti határokat.
Azt hiszem, ez az úriember sajnálja, hogy ilyen későn, rossz történelmi korban született.
Tisztelt elnök úr! A mai napon korábban Pöttering úr tett egy bejelentést a halálbüntetés elleni világ/európai napról, és azt mondta, elutasítja a halálbüntetés "minden formáját”.
Úgy tűnik, azt feltételezi, valamennyien egyetértünk vele.
Én nem.
Múlt vasárnap csak egy mérföldnyire londoni lakásomtól egy 17 éves ártatlan fiút, Rizwan Darbart halálra késeltek, mivel a hírek szerint megpróbálta megakadályozni, hogy ellopják egy barátja mobiltelefonját.
Ez nem számít szokatlan esetnek Nagy-Britanniában.
Ártatlan embereket lőnek le, szúrnak le és vernek halálra egyre növekvő gyakorisággal.
Miért?
Mivel a banditák és bűnözők nem félik a törvényt.
Még akkor is, ha elkapják és elítélik őket, gyakran nagyon enyhe büntetést kapnak.
Én személy szerint azt szeretném, ha újból bevezetnék a halálbüntetést Nagy-Britanniában az ilyen típusú gyilkosságok elkövetőivel kapcsolatban.
Természetesen erre nem kerülhet sor, hacsak nem kerülünk az Európai Unión kívül, ami egy újabb jó indok a távozásra.
Tisztelt elnök úr! Már említettük a mai napon Líbiát, és szeretnék újból beszélni róla.
Líbiának, eléggé helyesen, meg kellett fizetnie a Lockerbie-ben történt terrorcselekményért, de Líbiának, a terrorizmus globális támogatójának még teljes jóvátételt kell szolgáltatnia.
Az IRA hitvány terrorkampánya akkor érte el a legszörnyebb pontját, amikor líbiai Semtex-szel és fegyverekkel felszerelve megengedte Martin McGuinnessnek és más, a haditanácsban helyet foglaló vezetőnek, hogy szabadjára engedjék kampányuk legelvetemültebb szakaszát.
Líbia nélkül nem halt volna meg több száz ártatlan ember.
Így a mai napon ebben a Házban szeretnék visszatérni az észak-ír áldozatok csoportjának jelen kampányához - név szerint a FAIR-hez -, hogy Líbia kárpótlás fizetésével nemzetközi számvetésre kényszerüljön, amint az Lockerbie esetében is történt.
Ahogy az EU nyomást gyakorolt Líbiára a bolgár ápolókkal kapcsolatban, úgy kellene támogatnia az igazságot az IRA áldozatainak esetében is arra kényszerítve Líbiát, hogy rendezze a FAR részéről az Amerikai Egyesült Államokban most elindított peres eljárást.
(RO) A Költségvetési Bizottságon keresztül a Parlament nagyon fontos döntést hozott.
Az Európai Szociális Alap, az Európai Regionális Fejlesztési Alap és a Kohéziós Alap adminisztratív költségeiből származó 30%-os megtakarításon keresztül határozott jelet küldünk az Európai Bizottságnak.
Az operatív programok jóváhagyását az európai irányelvekben megadott időn, ebben az esetben négy hónapon belül kellene megtenni.
Bár Románia egyike volt az ezen dokumentumokat már januárban benyújtó országoknak, jelenleg még nem fogadták el a két legfontosabb operatív programot.
Az adminisztratív kapacitásfejlesztés és a humán erőforrások operatív programjairól beszélek.
Figyelembe véve azt a tényt, hogy nem mi vagyunk az egyetlen ilyen helyzetben levő ország, szeretném tudni az okokat, amennyiben azokat nem bürokratikusak, ami miatt a Bizottság novemberig halogatja jóváhagyását.
A július 13-i egyeztetés után a Tanáccsal együtt elfogadott közös állásfoglalás értelmében a Bizottságnak biztosítania kell a tagállamok programjainak, projektjeinek gyors elfogadását és útmutatást kell adnia azok alkalmazásához.
Tisztelt elnök úr! Üdvözlöm annak a lehetőségét, hogy felhozhatom a postai ágazat vállalati kapcsolatairól szóló jelentést, amit a közelmúltban adott ki az Az Európai Alapítvány az Élet- és Munkafeltételek Javítására.
Valóban azt szeretném, ha ez a jelentés mindenkinek rendelkezésére állna, mielőtt még szavaznánk a postai szolgáltatásokról.
De még most is kellő idejű ez az ébresztés, mely minden olyan kormánynak szól, akik az elkövetkező évek során privatizálni fogják postai szolgáltatásaikat.
Az EU-ban kiállunk a Lisszaboni Program, a több és jobb munkahely mellett.
Sajnos ebből a jelentésből az derül ki, hogy a postai ágazat privatizálása mostanáig kevesebb, de ami ennél sokkal súlyosabb, rosszabb munkahelyet eredményezett, rosszabb munkakörülményekkel.
A jelentés azt állítja, hogy a liberalizációs folyamat kezdete óta az ágazatban történt fizetésemelés három ország kivételével átlag alatti.
Azonban valamennyi országban súlyos fizetésbeli különbség fedezhető fel a fő szolgáltatók és az új belépők vagy az alternatív szolgáltatók alkalmazottjai között.
Ha ez ellenőrzés nélkül marad, akkor a helyzet - és itt idézek a jelentésből - "erodálni fogja a munkakörülményeket és konfliktusoktól terhesebb ipari kapcsolatokhoz vezet”.
A postai privatizáció ezidáig megbukott a lisszaboni vizsgán.
(PL) Tisztelt elnök úr! Az Európai Parlament jelen ciklusa során már többször kértem, hogy legyen vége a lengyelekkel, főként a katolikusokkal szembeni diszkriminációnak.
Ezúttal is egy bizonyos média által tett igényt tekintünk át, mely a Szociális és Médiakultúra Egyetemnek szóló támogatásra visszatartására vonatkoznak a diszkrimináció és a valódi érdemtől eltérő kritériumon alapuló motiváció szembetűnő kinyilvánításaként.
A bizonyos médiumok részéről az intézmény ellen intézett vádak nem jelentenek többet olyanok által megfogalmazott rágalmazásoknál, akik valamikor elnyomtál Lengyelországot, a lengyeleket.
Mostanában, a demokrácia korában nem tudnak kiegyezni az abszolút hatalom elvesztésével.
A pénzügyi támogatást kérő egyetem oktatást és képzést biztosít egy egyetemes értékrendszerben, különösen a szegény családokból származó diákoknak.
A média jelentette boszorkányüldözés eredményeként történt kritérium-megszorítás és az alapok szétosztásának elutasítása véleményünk szerint - elsősorban az Esélyegyenlőség Éve - nem csupán a vallási és szemléletbeli diszkrimináció megnyilvánulása, hanem valójában a totalitárius eszközök alkalmazásának jele, ami szemben áll a kinyilvánított értékekkel, normákkal és az európai törvény kívánalmaival.
(PL) Tisztelt elnök úr! Szeretném felhívni a figyelmet az Európai Bizottság egy nagyon fontos problémájára, és egy olyanra, amit állandóan elhanyagolnak itt, az Európai Parlament fórumán: a közlekedési összeköttetésekkel kapcsolatos.
Skandináviából, Észak-Európából a legrövidebb közlekedési útvonal délre - Törökországba, Görögországba és Bulgáriába - a közép-európai közlekedési folyosón vezet.
Ez egy folyosó, ami Ystadban, Svédországban indulna, keresztülhaladna a lengyel Szczecinen és Wrocławon, a cseh Prágán, a szlovák Pozsonyon, Bécsen, majd onnan tovább Konstancán, és Trieszten át.
Ezt az útvonalat továbbra is mellőzik, és véleményem szerint az, ha felveszik az európai utak és vasúti útvonalak listájára, az felgyorsítaná és lerövidítené a közlekedési útvonalakat ezen a vonalon, és beindítaná az egész közép-európai folyosót és lökést adna az ezen vonal mentén elhelyezkedő valamennyi város és régió számára.
Tisztelt elnök úr! A mai napon korábban találkozhattunk az Európai Közlekedésbiztonsági Tanács jelentésének publikációjával, mely dokumentum az EU közúti balesetek felére történő csökkentésében 2010-ig tapasztalható haladásáról szól.
Jó és rossz híreket is tartalmaz.
Igen - az országok javulást mutattak, és ezt üdvözölni kell, de összességében még mindig magas a közúti balesetek száma, és a jelen tendencia mellett az EU nem fogja elérni a közúti balesetek csökkentésére vonatkozó céljait.
Valójában csupán három tagállam - Luxemburg, Franciaország és Portugália - fogja elérni a kitűzött célokat.
A közúti baleseteket egy év alatt több, mint 8%-kal tudták csökkenteni.
Érdemes emlékezni arra, hogy több, mint 39 000 ember halt meg az EU útjain az utóbbi 12 hónap során.
Ha elértük volna célkitűzéseinket, akkor 5 000 ember ma még mindig élne.
Sajnálom, hogy Írország, az én országom még mindig a csapat alsó felében található ezen szükséges fejlesztések megvalósításában.
A legjobban teljesítő országok üzenetét kellene megfogadnunk.
Jelentős vállalások és politikai akarat jellemezte számos kulcsterület fejlesztését.
Az EU-nak csak három éve maradt arra, hogy elindítsa azokat az intézkedéseket, melyekkel a közúti balesetek számának megfelezésére irányuló célokat el kellene érnünk.
A tapasztalat azt mutatja, hogy meg lehet csinálni, de friss lendületre van szükségünk EU-szinten annak eléréséhez.
(FR) Tisztelt elnök úr! Szeretném felhívni a Parlament figyelmét Koszovó problémájára, különösképp arra, hogy az Európai Parlamentnek meg kellene tudnia válaszolnia ezt az európai belső ügyet, és biztosítania kellene, hogy - helyesen - tiszteletben lehet tartani az embereknek saját jövőjükről szóló döntésükre irányuló.
Számos politikai elem jelenik meg és gyakorol nyomást, hogy elősegítse Koszovó szétdarabolását, ami nem válasz.
Ez nagyon is egyértelmű számunkra, főleg a palesztin területekkel kapcsolatos problémák, valamint ezen területek 1946-os felosztása kapcsán.
Így tehát erős nyomást kell gyakolrni az Európai Parlamenttel, hogy megelőzhető legyen a szétdarabolás, az ily módon kialakuló konfliktus, valamint, hogy az emberek maguk dönthessenek saját sorsukról, meggyőződve arról, hogy az Európai Parlament jelen lehet, jelen az európai színtéren, valamint egész saját területén.
Tisztelt elnök úr! Sajnos mire befejezem ezt a beszédet, két ember már öngyilkos lesz.
Ennek oka, hogy világszerte minden 30 másodpercben egy ember öngyilkosságot követ el.
Döbbenetes számú ember, egymillió fő - sokan közülük fiatal férfiak és nők - vet véget életének minden évben.
Az öngyilkosság releváns az EU kapcsán, mivel az öngyilkossági mutató tekintetében a tíz legelső ország közül öt az EU-n belül van: Litvánia, Észtország, Magyarország, Szlovénia és Lettország.
Valójában Litvániának van a világon a legmagasabb öngyilkossági rátája.
Ezek nagyon szomorú statisztikák az EU számára, mivel a legtöbb esetben az öngyilkosságok megelőzhetők.
Az EU-nak a polgárokkal szembeni kötelessége sürgősen csökkenteni az öngyilkossági rátát tagállamaiban.
Arra kérem, elnök úr, hogy személyesen szólítsa fel a valamennyi EU-s tagállam kormányát és a nemzeti parlamenteket, főleg az öt fent említett országét, és sürgesse őket határozottan, hogy kétszerezzék meg erőfeszítéseiket a polgáraik körében előforduló öngyilkosságok megelőzése érdekében.
Ezáltal életek ezreit lehet évente megmenteni.
(RO) Egy közelmúltban készült tanulmány azt mutatja, hogy Romániában az 5-8. osztályosok körében körülbelül 170.000 olyan gyerek van, akinek egyik vagy mindkét szülője külföldre ment dolgozni.
A nagyszüleikkel vagy családjaikkal maradt gyerekek nagy száma minden egyes nappal növekszik az Európai Unió új tagállamaiban, valamint a tagjelölt országokban.
Ez okból kifolyólag szeretném hangsúlyozni annak a szükségességét, hogy megfelelő struktúrákat hozunk létre, melyek segítenek abban, hogy a szülők és a gyerekek együtt lehessenek, valamint egy olyan szociálpolitikáét, mely a szolidaritásra összpontosít.
Úgy gondolom, hogy a családok újraegyesítésének elősegítésének, mint a gazdasági és társadalmi integráció tényezőjének a legális bevándorlási politikák alapvető szempontját kellene jelentenie.
Ezzel egyidőben arra is kérem az Európai Bizottságot, hogy egyrészt készítsen el egy stratégiát azon gyerekek számára, akik származási helyükön maradtak szüleik távozását követően, másrészt, hogy adjon támogatást ahhoz, hogy megfelelő struktúrák jöjjenek létre a tagállamokban, hogy így a gyerekek és a szülők alkalmazkodhassanak az új családi helyzetekhez.
Ezzel zárulnak az egyperces hozzászólások.
A közös agrárpolitika finanszírozása
A következő napirendi pont Jorgo Chatzimarkakis jelentése a Mezőgazdasági és Vidékfejlesztési Bizottság nevében a közös agrárpolitika finanszírozásáról szóló 1290/2005/EK rendelet módosításáról szóló tanácsi rendeletre irányuló javaslatról - C6-0116/2007 -.
a Bizottság alelnöke. - Tisztelt elnök úr! Köszönöm, hogy lehetőséget adott arra, hogy néhány szót szóljak a közös mezőgazdasági politika finanszírozásának 1290/2005 szabályozásáról szóló jelentésről.
Mindenekelőtt szeretnék köszönetet mondani Chatzimarkakis úrnak és a bizottság tagjainak munkájukért.
A Bizottság javaslata két politikai fontosságú elemet tartalmaz.
Elsőként, hogy biztosítsa a megfelelő ellenőrzést a költségvetési rendelet 53b cikkének megfelelő részével kapcsolatban, ami kiköti, hogy az átláthatósági kötelezettséget és a kedvezményezettek tagállamok részéről történt utólagos közlését ágazat-specifikus törvényi szabályozással kell biztosítani.
Másodszor hogy meg kell erősíteni azt a mechanizmust, mellyel a mezőgazdasági segély új csökkentéses-felfüggesztéses mechanizmusán keresztül felügyelni lehet a pénzügyi fegyelmet; ez a mechanizmus strukturáltabb és átláthatóbb, mint a rendeletben jelenleg lefektetett. A fegyelem továbbá azon lehetőség bevezetésével is fokozható, melynek értelmében a Bizottság pénzügyi korrekciókat végezhet az utólagos ellenőrzések hiánya esetén.
A Bizottság nagyon támogatja a nyitottságot és az átláthatóságot.
Ennek egyik eleme a köz azon joga, hogy tudja, mi is történik a közösségi segéllyel, és lássa, ki, milyen összegben részesül.
A költségvetési rendelet 53. cikke kimondja, hogy a tagállamoknak utólag nyilvánosságra kell hozniuk a kedvezményezetteket.
Ezen általános kötelezettség ellenőrzésének, legalábbis, ami az EAGGF és EAFRD kiadásokat illeti, megtalálhatónak kell lennie a Bizottság javaslatában.
A Bizottság nagyon ragaszkodik ahhoz, hogy a tagállamok hozzák nyilvánosságra ezt az információt, mivel közös vezetés esetén ők jelentik a kapcsolatot a mezőgazdasági közösség számára, és így sokkal jobb helyzetben vannak a Bizottságnál arra, hogy megerősítsék a publikálásra váró információt.
Nagyon hálás vagyok azért, hogy támogatják ezt a kérdést.
A Bizottság fel fogja használni egyes módosítási javaslatok ötletét az alkalmazandó törvényi szabályozás elfogadásakor, de nem felelne meg a jobb szabályozásnak és az egyszerűsítésnek, ha valamennyi - sokszor nagyon technikai - részlet bekerülne a tanácsi szabályozásba.
Azonban engedjék meg, hogy egyetlen dolgot tisztázzak.
A jogosultakat előzetesen tájékoztatni kell arról, hogy bizonyos tényeket nyilvánosságra kell hozni, valamint a közzétételre csak az alkalmazandó titoktartási törvény teljeskörű betartása mellett kerülhet sor.
Amint azt Önök is tudják, a 1290/2005 rendeletben már van egy csökkentéses-felfüggesztéses mechanizmus.
Ezzel szemben a javasolt mechanizmus egy új átlátható és hatékony mechanizmust kínál, ami lehetővé teszi a tagállamoknak történő kifizetés csökkentésére vagy felfüggesztésére vonatkozó létező lehetőség további egyszerűsítését abban az esetben, ha a nemzeti ellenőrző rendszerekben súlyos és folytonos hiányosságok mutatkoznak.
Ennek az új rendelkezésnek megvan az az előnye, hogy bizonyos elemeket előre meg lehet határozni, így biztosítva egy ilyen eszköz hatékonyabb alkalmazását.
Magától értetődik, hogy a meglévő csökkentési mechanizmus egyéb esetekben továbbra is alkalmazandó.
Azonban a csökkentési mechanizmusok gyengítését megcélzó módosítások elfogadhatatlanok a Bizottság számára.
Végezetül, tudomásul vettem számos módosítást, melyek a mezőgazdasági kiadások irányításához egy további átfogó rendszert tűzött ki célul, melyek nem kapcsolódnak javaslatunkhoz.
Ezzel kapcsolatban úgy vélem, hogy a jelen szöveg jó egyensúlyt mutat, és minden félnek időt kell adnunk arra, hogy a gyakorlatba is áthelyezzék még azelőtt, hogy megfontolnánk azon szabályok módosítását, melyek kevesebb, mint egy éve léptek hatályba.
Tisztelt elnök úr!
Biztos úr!
Hölgyeim és uraim! Nagyon köszönöm, hogy időt szakítottak arra, hogy itt legyenek a mai este a késői óra ellenére.
Valójában a megvitatás tárgyát képező téma nem valamiféle mellékes, elhanyagolható kérdés - ez a közös mezőgazdasági politika.
Azzal kívánom kezdeni, hogy emlékeztetem a Házat arra, mit is jelent a közös mezőgazdasági politika közel 500 millió polgárunk elnyomó többségének.
Végtére is ezen polgárokra gondolva tartjuk meg a mostanihoz hasonló vitákat a plenárisban.
Mindazonáltal e tekintetben tudomásul kell venni, hogy számos polgár a közös mezőgazdasági politikát elsősorban az EU reklámjának tartja - de sajnos rossz reklámnak.
Exporttámogatások, állítólag tisztességtelen kereskedés a 'harmadik világ' országaival, élelmezési botrányok, gazdatüntetések, túlzott támogatások, génmódosított növények - számos olyan negatívként érzékelt kérdés kapcsolódik a közös mezőgazdasági politikához, ami hatalmas és megfejthetetlen.
A közös agrárpolitikában tapasztalt problémák jelentősen hozzájárultak az EU rossz híréhez Európa számos területén.
Hölgyeim és uraim! Ez a hírnév olyan dolog, amitől a mai este megszabadulhatunk.
Ez a jelentés - amennyiben a Tanács támogatja - új útra irányíthatja a közös mezőgazdasági politikát, egy olyan útra, amely közelebb van a polgárok többségének véleményéhez.
A Bizottság javaslatának újbóli megvitatásával szeretném kezdeni.
Alapjában véve négy részből tevődik össze: átláthatóság, azaz a mezőgazdasági kifizetések kedvezményezettjei nevének nyilvánosságra hozatala; a tagállami kifizetések felfüggeszthetőségének bevezetése az első pillér értelmében arra az esetre, ha súlyos szabálysértések történnek irányítási és ellenőrzési rendszereikben; a Bizottság auditálási idejének rövidítése, amennyiben a tagállamok nem felelnek meg ellenőrzési kötelezettségeiknek (kivéve az úgynevezett 24 hónapos szabályt); valamint a végrehajtó hatalom alkalmassá tétele.
Politikai tekintetben az átláthatósággal kapcsolatos javaslatok természetesen kiemelten fontosak az EP számára.
Ezekkel a Bizottság végre megvalósítja a Tanács és a Parlament 2007-es költségvetésre vonatkozó döntését.
Általában véve melegen üdvözlöm ezt a projektet, bár a Bizottság javaslata elég későn érkezett; talán részben amiatt, hogy további tényeket illesztettek be a szövegbe.
Az, hogy a Bizottság végrehajtja az EAFRD-vel kapcsolatos szabályozásokat máris előrevetíti a második pillér alapján kifizetésben részesülők nevének nyilvánosságra hozatalát.
Most már a többi alap is (Európai Regionális Fejlesztési Alap, Európai Halászati Alap, Kohéziós Alap) mind tartalma a nyilvánosságra hozatalra vonatkozó szabályokat.
A költségvetési döntés azt jelentette, hogy az átláthatóság alapjában véve megszűnt ellentétes lenni: már nem a ha a kérdés, hanem a hogyan.
Tizenegy tagállam már minden kifizetést átfogóan nyilvánosságra hoz.
Így tehát nagyobb átláthatóságra van szükségünk.
Az átláthatóság hiánya lehetőséget adott arra, hogy kósza hírek, félrevezető információs kampányok üssék fel a fejüket, ami többet ártott a KAP-nak, mint bármilyen tényleges hiba.
Hibák egyedül a hogyanban vannak: hiszen a Bizottság nem ad meg részleteket az eljárásról, viszont annál inkább szeretne részletesebb intézkedéseket lefektetni a szabályok végrehajtásáról.
Ha megnézzük a személyes adatokkal kapcsolatos önrendelkezés jogbitorlásának kérdését, akkor jelentésem javasol bizonyos tisztázást azzal kapcsolatban, hogy mely adatokat kell nyilvánosságra hozni, és milyen körülmények között.
Ezek kifejezetten az európai adatvédelmi biztos egyik véleményét követik.
Annak ellenére, hogy gyors megvalósításra törekszünk, az adatvédelmet komolyan kell venni - és az Európai Parlament így tesz.
E jelentés célkitűzései a következők: nagyobb átláthatóság és azzal egyidőben egyértelműbb adatvédelmi kötelezettségek.
Továbbá tájékoztatni kell az általános közvéleményt.
Hogyan lehet egyensúlyban tartani ezt az ingatag helyzetet?
Véleményem szerint alapvető fontosságú az érintetteket előzetesen tájékoztatni, és nincs szó átláthatóságról, ha ezek az adatok nem jelentenek semmit.
Így tehát azt javaslom, hogy kerüljön sor egyértelműbb megkülönböztetésre, például intervenciós célokból.
Jelentésem a következőket javasolja: név, kifizetés, valamint lakóhely/székhely.
Mostanában az internetes közzététel jelenti az átláthatóságot.
Egy olyan általános internetes platform létrehozásáról beszélünk, amely bizottsági kapcsolatokat, hivatkozásokat tartalmaz.
A tagállamokon áll, hogy az információkat érthetővé teszik-e megfelelő magyarázatok segítségével.
A tagállamoknak arra is lehetőségük nyílik, hogy regionális szinten hozzák nyilvánosságra a tájékoztatást, amennyiben ezt helyénvalónak tartják.
A különböző adatbázisokat össze kell kapcsolni.
A Tanácsban nagyon ellentmondásos volt az a kérdés, hogy ki hozza nyilvánosságra a tájékoztatást.
Vegyes a pénzügyi kezelés, így a tagállamok egyértelmű felelősséggel bírnak - ami benne foglaltatik a költségvetési döntés 53b cikkében is.
A bizottsági közzététel továbbá felvetné a törvényi védelem kérdését is, mivel a helytelen közzétételben érintett személyeknek egyenesen az Elsőfokú Bírósághoz kellene menniük.
Ez se nem állampolgár-barát, se nem különösen átlátható.
A Bizottság javaslata egyszerűbb, átláthatóbb, kevésbé terhes a kapcsolódó adminisztráció és kedvezőbb a polgárok számára - így támogatom.
Összhangban van minden egyéb terület (a Strukturális Alapok, a mostanáig a második pillérre vonatkozó szabályok) rendelkezéseivel.
Mivel az információ közzétételét a költségvetési szabályozás összefüggésében kell tekinteni, jelentésem egy (mérsékelt) átalánydíjas bírságot javasol az információk közzétételével kapcsolatos mulasztásért.
Ami a finanszírozás csökkentésével történő büntetést illeti, nagy általánosságban támogatom, de vannak olyan pontok, ahol azt szeretném, ha több figyelmet fordítanának az arányosság elvére.
A Költségvetési Ellenőrző Bizottságban Mulder képviselőtársam javaslatokat tett az akta költségvetési szempontjait illetően, amihez teljes szívvel csatlakozom.
A Költségvetési Bizottság véleményében a bizottság kifejezte az átláthatósági szempontokkal kapcsolatos véleményét, és azok nagyjából megfelelnek az én javaslataimnak.
Hölgyeim és uraim; és különösképpen tisztelt tanácstagok! Ezt a jelentést a Mezőgazdasági és Vidékfejlesztési Bizottság egyhangúlag elfogadta.
Remélem, hogy a holnapi szavazáson is nagy többséget kap.
Arra kérem a Tanácsot és a Bizottságot, hogy vegye komolyan az európaiak képviselőinek szavazatát.
Kétségtelenül össze fog függni ez a jelentés azzal, ahogy az érintettek foglalkoznak vele, valamint a várható állapotfelméréssel.
Erre a kérdésre kétségtelenül vissza fogunk térni a állapotfelmérés tárgyalásakor.
a PPE-DE képviselőcsoport nevében. - (DE) Tisztelt elnök úr! Igen hálás vagyok képviselőtársamnak, Chatzimarkakis úrnak, aki olyan jelentést nyújtott be, amit az Európai Néppárt (Kereszténydemokraták) és Európai Demokraták képviselőcsoportja minden szempontból támogatni tudnak.
Indokolt azonban feltenni a kérdést, hogy vajon szükség volt-e erre a szabályozásra.
Ez élénk, heves vitát fog kiváltani, mivel tartalmát nehéz elmagyarázni a polgároknak.
Így tehát úgy vélem, jó dolog, ha a mezőgazdasági cégek a részletek nyilvánosságra hozatalakor magyarázatot kapnak a kifizetések indokaira.
Gazdáink valóban értékes hozzájárulást nyújtanak társadalmunknak a mindennapi élelem biztosításával, földrajzi kultúrtájunk gondozásával, valamint azzal, hogy nagyban hozzájárulnak vidéki területeink működéséhez.
Az átláthatóság nem lehet egyirányú utca, azonban - mindkét oldalra vonatkoznia kell.
Ezen okból kifolyólag képviselőcsoportom támogatja a jelentés azon felhívását, hogy a felhasználók az információ használatakor iratkozzanak fel vagy regisztráljanak.
Amint azt kollégám az imént említette, az is nagyon fontos, hogy ez az irányelv ne hatálytalanítsa az adatvédelmi rendelkezéseket, a tagállamokét pedig különösen nem.
Az egyenlő bánásmód érdekében azonban arra kérném a Bizottságot, hogy terjesszen elő egy szabályozást, ami biztosítja például a civil szervezetek átláthatóságát is.
Meg vagyok győződve arról, hogy több EU-s finanszírozás kerül gyanús projektekbe a civil szervezetek esetében, mint a mezőgazdasági ágazatnál.
Ez a jelentés lehetőséget ad számunkra arra, hogy megmutassuk a nyilvánosságnak, miért költjük az adófizetők pénzét a mezőgazdaságra.
A jelentés megfelelő alkalmazása elősegíti, hogy sikeresen bemutassuk a nyilvánosságnak az európai mezőgazdaság kiemelkedő fontosságát, mely esetben ez az Átláthatósági Irányelv megfelel céljának.
a PSE képviselőcsoport nevében. - (FR) Tisztelt elnök úr!
Biztos úr!
Hölgyeim és uraim! Ezen szabályozás első célkitűzését illetően, ami a közösségi alapok kedvezményezettjeire vonatkozó információ közzétételi kötelezettségének betartását jelenti, úgy vélem, hogy nagyon helyes, hogy végre megtudjuk, ki mit kap a KAP-tól.
Ez egy régóta várt intézkedés, azonban nem a gazdák megbélyegzésének kérdése, hanem a finanszírozás átláthatóvá tételéé, ami valamennyiünket érint adófizetőként és fogyasztóként, és amivel kapcsolatban jogunk van tájékozódni.
Mégis úgy gondolom, hogy ez a közzététel abszolút előnyös lehet és javíthatja a polgárok véleményét a gazdákról és a közösségtől szolgáltatásaikért kapott kifizetésükről, mely szolgáltatások például a magas termelési standardoknak megfelelő minőségi élelmiszer biztosítása, vagy a termőföld és a vidéki táj gondozása.
A kifizetésekkel és a gazdaságok jövedelmével kapcsolatos kétségeket eloszlató közzététel - amint azt a Mezőgazdasági és Vidékfejlesztési Bizottság kéri - ugyancsak nagyon hasznos lesz.
Tökéletesen egyetértek a közzététel gyakorlati módjával, amit képviselőtársunk, Chatzimarkakis úr jelentésében megfogalmazott; e szerint egy, a tagállami internetes platformokhoz kapcsolódó európai internetes platform létrehozására kerül sor, melyben online megtalálhatók a regionális támogatások kedvezményezettjei, valamint azon lakcíme.
Részvénytársaságok vagy zártkörű részvénytársaságok esetében a befektetők és az igazgatótestület tagjainak nevének is ismertnek kell lennie.
Támogatom továbbá az Európai Bizottság azon javaslatát, hogy az ezen szabályozás végrehajtását követő években értékelő jelentésekre kerüljön sor, ami nagyon fontos lesz, továbbá a Bizottság értékelje az információk központi közzétételének hasznát, illetve a finanszírozás elosztását, melyhez esetleg törvényjavaslatok is járulnak abból a célból, hogy az alapok elosztása még objektívebb legyen az első és a második pillérben.
Másrészt, ami az ezen adatokhoz történő hozzáférést illeti, egyáltalán nem értek egyet a titkosságra vagy a belépés megakadályozására vonatkozó javaslatokkal, melyek - véleményem szerint - teljesen tönkretennék a szabályozás átláthatósággal kapcsolatos hatását.
Ha átláthatóságot vezetünk be, főleg közösségi finanszírozás terén, akkor úgy vélem, mindenkinek korlátozás nélkül hozzá kellene érnie az információkhoz.
Gyakorlatilag, mivel az adatokat először az egyes tagállamok publikálják, majd ezt követően kerül EU-s szintre, szintre lehetetlennek tűnik egy regisztrációs rendszer végrehajtása, és végülis tizenhárom tagállam már úgyis korlátozás nélkül nyilvánosságra hozta ezeket az adatokat.
Arra kérem tehát Önöket, hogy részben vagy egészben utasítsák el a 4., 20., 21. és 23. módosításokat, melyek a közösségi adatok felhasználói személyazonosságának és motivációinak nyilvántartásba vételét teszik szükségessé.
Ami a második célkitűzést illeti - a mezőgazdasági kifizetések csökkentésére vagy felfüggesztésére irányuló eszköz olyan esetben, amikor a nemzeti szabályozó rendszer bizonyos kulcselemei hatástalanok, eredménytelenek - úgy gondolom, hogy ez nagyon fontos eszköz az Európai Bizottság közbelépésre.
Azonban természetesen a szabálysértések természetével, időtartamával és súlyosságával arányosan kell alkalmazni.
Ugyanígy, csökken a mérséklés százaléka, amennyiben a tagállam valamilyen módon orvosolta a hiányosságokat, illetve növekszik, ha nem alkalmazta a korábban tett javaslatokat.
Azt is remélem, hogy megmarad a tagállamok azon kötelezettsége, hogy tájékoztassák a Bizottságot arról, milyen módon fogják, vagy tervezik újból felhasználni a szabálytalanságokat követően visszavont finanszírozásokat.
az ALDE képviselőcsoport nevében. - Tisztelt elnök úr! Mindenekelőtt szeretnék gratulálni az előadónak kiváló munkájához.
Ennek a pozíciónak pozitív eredményei lesznek, ami biztosítja a nagyobb átláthatóságot és felelősségre vonhatóságot.
Erre szükség van, mivel önmagában kötelezettségnek kellene lennie valamennyi európai alap esetében, de azért is, mert segíteni fog a KAP körüli túlzott mítoszok eloszlatásában.
Valójában a Számvevőszék jelentése elmondja számunkra, hogy az utóbbi időben nagyban fejlődött a mezőgazdasági kiadások ellenőrzése.
Ezt az általános közvélemény tudomására kellene hozni.
Egyetértek az előadó javaslatával, miszerint hasonló kívánalmak szükségesen a strukturális alapokhoz.
Ennek nem csak a KAP-ra kell vonatkoznia.
Ennek az átláthatósági követelménynek egyéb területekre is vonatkoznia kellene.
Amíg várunk a KAP úgynevezett "állapotfelmérésére”, fontos, hogy most foglalkozzunk a kérdéssel, hogy megszabaduljunk tőle, és visszatérjünk az eredeti állapothoz.
A KAP gyakran kap rossz sajtót, de ezek a megjegyzések gyakran csak a negatív szempontokra összpontosítanak, és teljes mértékben megfeledkeznek azokról az igencsak pozitív előnyökről, melyeket a fogyasztók a KAP-tól kapnak.
A KAP bevezetése óta az élelmiszerár inflációja jóval az általában vett infláció alatt van.
A KAP olcsó élelmiszert szolgáltatott az EU polgárainak, de egyben biztonságos és nyomon követhető élelmiszert.
Épp ezt jelenti a "gazdaságból a tányérba” kifejezés.
A KAP fejleszti környezetünket és folyamatosan javulnak a haszonállatok körülményei.
Továbbá a KAP élelmiszerbiztonságot is nyújt az EU számára.
Sokan nevetség tárgyává teszik az élelmiszerbiztonság gondolatát, mintha az ilyen elképzelés a sötét középkor sajátja lenne.
A világnak elegendő élelmiszer áll rendelkezésére, hogy ellássa magát.
De meddig?
Talán egy hétig.
Gondoljanak csak arra a nyomásra, ami akkor jön el, amikor elkezdünk majd üzemanyagot termeszteni élelmiszer helyett.
Gondoljanak csak arra a nyomásra, ami akkor nehezedik ránk, amikor a feltörekvő gazdaságok, így például India és Kína az EU-val versengenek az élelmiszerért és az élelmiszer helyetti üzemanyag-termesztésért.
Akkor majd az EU-ra és a KAP-ra tekintünk élelmiszerbiztonságért.
A KAP-nak - hasonlóan minden politikához - megvannak a saját problémái, de nyújt valamit az EU-s polgároknak, és ez a szabályozás biztosítani fogja, hogy továbbra is így tegyen, még pedig nyílt és átlátható módon.
az UEN képviselőcsoport nevében. - (PL) Tisztelt elnök úr! Teljes mértékben támogatom mind Jorgo Chatzimarkakis jelentését, mind pedig magát a határozati tervezetet.
Ez egy, a helyes irányba tett fontos lépés; nagyobb átláthatóságot vezetünk be az Európai Unió kiadásaival kapcsolatos elszámolási kötelezettség esetében.
Valamennyi közül az a legértékesebb intézkedés, ami lehetővé teszi, vagy inkább kötelességgé teszi, hogy nyilvánosságra hozzák a Közös Agrárpolitika részét képező alapok felhasználóival, valamint a felhasználás kontextusával kapcsolatos információkat.
A közvélemény már egy ideje igényli ezt a fajta információt, csakúgy, mint a sajtó, így nagyon jó dolog, hogy bevezetésre kerül ez a konkrét alapelv.
Senkinek sem szabadna szégyellnie a támogatás elnyerésére vonatkozó információt, aki közösségi támogatásban részesült; és a gazdáknak különösen semmi okuk nincs szégyenkezniük miatta, elvégre a támogatást kifejezetten nekik szánták, és az egész társadalom javára.
A szabályozás célja, hogy erősebb szabályozást gyakoroljon az EU kiadásai felett, és ez egyben nagyon jó dolog is.
Szeretném megragadni az alkalmat, hogy két mondatot szóljak egy problémáról, ami akkor merült fel, amikor a Költségvetési Ellenőrzési Bizottság október elején Lengyelországba látogattunk.
A probléma a nemzeti szabályozó ügynökségek szabálytalanságainak felderítésére vonatkozik.
Ez egy olyan megoldás, ami lehetővé teszi a kiadások csökkentések következményeinek elkerülését egy olyan helyzetben, ahol a rendellenességekre egy nemzeti szabályozó ügynökség derít fényt.
Ezek az ügynökséges azok, melyek megfelelően tudnak együttműködni az Európai Számvevőszékkel, és motiváltak arra, hogy fényt derítsenek az ilyen szabálytalanságokra saját országukra gyakorolt következmények nélkül.
a Verts/ALE képviselőcsoport nevében. - (DE) Tisztelt elnök úr! Az átláthatóságra szükség van a mezőgazdaságban.
Deß úr azt mondta, hogy a pénz homályos projektekbe vándorol.
Igaz, hogy mi is fel akarjuk ezt fedni ilyen átláthatóság útján, de talán ő is egyet fog velünk érteni abban, hogy nem sok pénz találja meg az útját az európai mezőgazdaságba és Európa mezőgazdasági területeire; egy része rossz csatornákba folyik.
Az elmúlt évek költségvetéseiből euró milliárdokat különítettek el gazdák számára, de nem találta meg a gazdákat.
A gazdálkodók export-támogatása, az EU teljes, tárolással egybekötött intervenciós gyakorlata - ezek euró milliárdokat emésztettek fel, de nem segítettek a gazdálkodókon.
A legjobb esetben - ahogy Harkin asszony a Liberálisok és Demokraták Szövetsége Európáért csoportja részéről elmondta - lent tartotta az árakat a piac lefelé történő stabilizálásával, mely az infláció egyfajta féke.
Természetesen az árak stabilan tartásának ez az általános célja, de az nem történhet a gazdák érdekében, hogy ennek biztosításáért egy ország vagy Európa talpnyalóivá válnak.
Az előadónak igaza volt, amikor a referenciák keretrendszerének a szükségességéről beszélt: a közzététel egymagában nem elegendő.
Én is szeretnék referencia-keretrendszert adni: még a CAP reformja után is, 300 euróval számolva hektáronként, egy racionalizált gazdaság, ahol egy dolgozó 400 hektárt gondoz, - ami a racionalizáció legnagyobb mértéke - körülbelül 120.000 eurót kap dolgozónként.
A gazdák 80%-a ennek a tizedét sem kapja meg.
Ennélfogva nekünk is meg kell magyaráznunk, hogy mi történik ezzel a pénzzel.
Ez a referencia-keretrendszert politikusoknak kell elkészíteni -, automatikusan nem fog megjönni a közzététellel.
Amikor a Bizottság azt állítja a javaslatában, hogy ezeket a kifizetéseket lehet, hogy fokozatosan kell megtenni, akkor meg kell kezdeni a második pillérbe történő áttérést - mivel itt az alapok jobb eredményeket produkálnak a dolgozókkal és a környezettel kapcsolatban - akkor ez ízelítő abból, ami előttünk áll, nevezetesen az információk nyilvánosságra hozatala utáni megbeszélés.
És akkor újra szabad kezet kell adnunk a politikusoknak.
Először azonban a számoknak kell beszélniük, közzé kell őket tenni, nekünk türelmesnek kell lennünk, és ha azok nem bizonyulnak helyesnek, akkor a politikát kell megváltoztatni, hogy megjavuljanak.
Köszönjük a jelentést - támogatni fogjuk.
a GUE/NGL képviselőcsoport nevében. - (NL) Nagyon köszönöm, elnök úr!
Meg szeretném köszönni az előadónak a munkáját.
Az európai adófizetők tudni akarják, hogy hogyan költik el az adójukat.
A mezőgazdasági támogatásokban részesedők nevének közzététele abszolút szükséges a transzparens európai politika érdekében, különösen, hogy ezek a támogatások az EU költségvetésének rendkívül nagy hányadát képviselik.
Ennél azonban még mindig fontosabb, hogy ez a közzététel egy nagyon szükségszerű, valóban alapos reform kezdete legyen a közös agrárpolitikában.
Amikor Hollandiában 2005-ben nyilvánosságra hozták a támogatásokat, akkor észrevettük, hogy aránytalan rész jut egy kicsi, jómódú csoportnak.
Hatalmas támogatásokat adunk multinacionális nagyvállalatoknak és hatalmas földtulajdonosoknak, miközben többezer gazda alig kap valamit.
Kezdésként felső határt kellene szabni az egy személy vagy cég részéről megkapható támogatásban - és nem 300 000 euróban, amint azt Fischer Boel biztos úr a közelmúltban javasolta.
Nem mondanék egy átlagos évi fizetésnél többet.
Elvégre is a legtöbb támogatás célja a jövedelem kiegészítése.
A megfelelő átláthatóság biztosításában kudarcot valló tagállamoknak büntetésként kevesebb EU-támogatásban kellene részesülniük.
Ugyancsak fontos, hogy ez köztudomású legyen ott, ahol a tagállamok gyengén működő ellenőrző mechanizmusokkal rendelkeznek, hogy a gazdák és az érdekeiket képviselő szervezetek felelősségre vonhassák a hatóságokat, amennyiben miattuk megkárosodnak.
Természetesen ennek a Parlament átláthatósági kezdeményezéseinek csupán a kezdetét kellene jelentenie.
A Strukturális Alapok elosztását ugyancsak nyilvánosságra kellene hozni.
Remélem, hogy ez a jelentés a lehető legnagyobb támogatottságot kapja majd a Parlamenttől, mivel annyira megkönnyítené elsődleges ellenőrző szerepünket.
Egy átlátható agrárpolitika jelenti az igazságos agrárpolitika irányába tett első lépést.
az IND/DEM képviselőcsoport nevében. - (SV) Köszönöm, elnök úr!
Én is, szavazóimhoz hasonlóan úgy gondolom, hogy az EU túl zárt és bürokratikus.
Így üdvözlöm a biztos úr javaslatát, amely nagyobb nyitottságot és átláthatóságot szeretne elérni az intézmények kiadásaival kapcsolatban.
A mezőgazdasági támogatás vitatható kérdés.
Így tehát fontos a polgárok számára, hogy láthassák, mire megy az adójuk, illetve mennyi.
Sajnálatos, hogy a bizottság módosításai az EU-val, mint átlátható intézménnyel szemben haladnak.
A bizottság regisztrációval kapcsolatos igénye, mely az információhoz történő hozzáféréssel kapcsolatos, valamennyi polgár magánügyének súlyos megsértése - függetlenül attól, hogy gazdákról, újságírókról vagy iskola előtti fejlesztő pedagógusról van-e szó.
Azon polgárok regisztrációjának engedélyezése, akik nyilvános dokumentumokat kívánnak megtekinteni olyan lépést jelent, amit nem kívánunk látni az EU-ban.
Így tehát arra ösztönzök minden képviselőt, hogy a bizottság 4. és 23. módosítása ellen szavazzanak.
Köszönöm.
az ITS képviselőcsoport nevében. - (FR) Elnök úr! Biztos úr!
Chatzimarkakis úr!
Kevés a gabona, kevés a tej, a kukorica és a vaj ára az egekben - és mit csinálunk? Vitatjuk, hogy feltesszük az internetre a tehenenként, juhonként, hektáronként kapható támogatást és miközben a világ szinte éhezik, mi azzal játszunk, hogy gazdálkodási és pénzügyi e-maileket szervezünk az internete, mint a tinédzserek.
Természetesen jó okok vannak: átláthatóság, annak a joga, hogy kitaláljuk és szabályozzuk, mi történik a gazdáknak kifizetett milliárdokkal.
Azonban egy demokráciában a Parlament gyakorolja az irányítást az ülésteremben, nem pedig a weben szörfölők.
Hasonlóképpen, amennyiben az átláthatóság vonatkozik a mezőgazdasági hitelekre, akkor a populizmus jegyében miért nem működhet az átláthatóság az EU vezető tisztségviselőinek juttatott fizetés kapcsán?
Amennyiben feltesszük az internetre a tejelő tehenek támogatását, akkor miért nem tesszük fel a felsővezetők részéről "kifejt” prémiumot is?
Ez az első igazságtalanság.
Van egy második is.
A kis gazdák átláthatók lesznek, ez azonban nem igaz a nagy mezőgazdasági vállalatokra.
Ez azért van, mivel jelen szabályozás valódi célja nem az átláthatóság.
Ez egy ördögi harceszköz, melynek két rejtett célja van.
Az első: a gazdák felosztása nagyra és kicsire, valamint egységük tönkretétele a szakszervezetekben.
A következő és a legfontosabb a közvélemény felizgatása a gazdák ellen, a sajtón, különösen a brit sajtón keresztül, mely vezető helyen foglalkozik majd a Károly hercegnek és őfelségének, Erzsébet királynőnek, a szakszervezeti vezetőknek, a nagygazdáknak, és akár Fischer Boel asszony férjének, egy sertéstenyésztőnek juttatott támogatásokról.
Ezen néhány, Brüsszel hormonával etetett nagybirtokos példáját használva el lehet hitetni a közvéleménnyel, hogy a gazdák hatalmas segítséget kapnak, főleg azért, mert a közvélemény nem tudja, hogy a gazdákat akaratuk ellenére fizetik, mivel nem engedélyezik számukra a gazdálkodást.
Arra kényszerítik őket, hogy parlagon hagyják a földet.
Amint a gazdák ellen forduló közvélemény - azért fizetik őket, hogy ne termeljenek az ár- és jövedelempolitika szétválasztása miatt - már az izzásig hevült, 2013-ban, akkor politikai vagy választói kockázat nélkül, képes lesz a támogatás leállítására és arra, hogy körülbelül 20 milliárd eurót mezőgazdaságtól eltérő tevékenységek finanszírozására költsenek.
Ez a szabályozás a demokratikus átláthatóság álcájában egy olyan erkölcsi gyalázat, mely az irigység és a féltékenység szégyenteljes motivációit használja a '80-as évek óta a Bizottság stratégiai tervének támogatására: a mezőgazdasági exportok megszűntetése egy hatalmas világméretű megállapodás részeként.
Mezőgazdaságot a deli féltekének, banki és energiaszolgáltatások az északinak.
Ez az igazság a jelen szabályozásról!
Tisztelt elnök úr! Keskeny lehet az átláthatóság és a magánélet megsértése közt húzódó választóvonal.
Sok gazda - véleményem szerint elég helyesen - zokon fogja venni, hogy a gazdaságuknak juttatott egyszeri kifizetés részleteit felteszik az internetre az általa létrehozott ingyenes kiosztmányról alkotott torz kép miatt.
Természetesen az a valóság, hogy a legtöbb egyszeri, gazdaságoknak juttatott kifizetés olcsó élelmiszerpolitikánkat támogatja.
Vegyük a marhahús ágazatát.
Választótestületem egyik munkacsoportjának jelentése azt mutatja be, hogy azon a kis területen a marhahústermelők évente 260 millió eurót vesztenek.
Csak az egyszeri gazdaságoknak adott kifizetések működtetik őket a termelés támogatásával.
Így, amikor arról szólnak a híradások, hogy egy gazda 20 000 eurót kapott, az félrevezető, mert nem említik, hogy azzal egyidőben 40 000 eurót vagy többet veszít termelésének működtetésében.
Az igazat megvallva a közzététel mellett a kereskedelmi értékesítés tipikus eredménystatisztikájának is szerepelnie kellene minden egyes ágazat esetében.
(EL) Elnök úr! Örömmel nyugtázom, hogy mi mind átláthatóságot és szabályozást akarunk : mind azt akarjuk, hogy az adófizető polgárok által nyújtott EU-s pénzek védve legyenek, és azokhoz kerüljenek, akik ténylegesen jogosultak a támogatásra.
Szabálytalanság és jogszerűtlenség esetén meghatározott szankciókat kell kivetni, és úgy vélem, e pontban mindannyian egységesek vagyunk és határozottak.
Magától értetődő azonban, hogy a javasolt intézkedéseket a releváns rendeletek elfogadása után kellene hatályba léptetni, és ezeknek a következő pénzügyi évhez kellene kapcsolódniuk.
Úgy hiszem, ennek a tisztázása feltétlenül fontos, és ezért nyújtottuk be a releváns módosítást.
Azt akarjuk, hogy ez a módosítás tisztázza : 2008. október 16-a előtt ne lépjenek hatályba a felfüggesztett havi kifizetésekre vonatkozó intézkedések - beleértve a közös agrárpolitika támogatását is -, melyeket a 1290/2005/EK tanácsi rendelet 17a és 27a cikkei tartalmaznak.
Ezért gondoljuk azt helyesnek, hogy az intézkedéseknek nem kell, hogy visszamenő hatályuk legyen.
Összefoglalásként engedjék meg, hogy kiemeljem, mit akarunk:
először: az adófizetők pénzének védelmét;
másodszor: a pénz azokhoz kerüljön, akik ténylegesen jogosultak rá, ahogy arra képviselőtársam igen helyesen rámutatott;
harmadszor: a törvényszegőket meg kell büntetni;
negyedszer: legyünk korrektek, mint ahogy az egész világon történik, a jogszabályoknak nincs visszamenő hatályuk, nem is kell, hogy legyen.
Ha ezek a feltételek teljesülnek, teljes szívvel és boldogan helyeseljük, és szavazunk Chatzimarkakis úr jelentése mellett.
(HU) Elnök úr, kedves kollégák! Régi mulasztást pótolnak az Európai Unió intézményei.
Ha van valaki, aki érdekelt abban, hogy rendet teremtsünk az európai agráriumban és legyen transzparencia, átláthatóság, az az európai agrárszektor, az európai mezőgazdaság.
Chatzimarkakis jelentéstevő, akinek szeretnék gratulálni, jól mondta, hogy az Európai Uniónak nem jó az image-e az európai polgárok szemében, és legtöbbször bűnbaknak az európai mezőgazdaságot szokták beállítani.
Ezért idézem ezen a kései órán De Gaulle tábornokot, aki azt mondta, hogy az elkerülhetetlennek élére kell állni.
Igen, nekünk, akiknek fontos a közös európai agrárpolitika, az elkerülhetetlennek, a transzparenciának, az átláthatóságnak az élére kell állni.
Nagy gondot jelent az a közös agrárpolitikában - és Graefe zu Baringdorf kollégámmal maximálisan egyetértek -, hogy az egész európai közös agrárpolitika egy kusza szövevény, nehezen átlátható, sok tekintetben igazságtalan.
Mi mind a ketten, és azt hiszem a teremben ülők, szeretnénk megőrizni a jövőnek a közös agrárpolitikát, de egyidejűleg szeretnénk ezt a közös agrárpolitikát megvédeni is.
Mi magyarázza azt, kedves barátaim, hogy vannak a közös agrárpolitikának kedvenc, elkényeztetett gyermekei, mint a gabonafélék, cukor, dohányágazat, vannak abszolút mostoha szektorai, mint a zöldség-gyümölcs, a szőlő-bor, a sertés, a baromfi ágazat?
Ezt ép ésszel nem lehet egy európai polgárnak megmagyarázni.
Azt sem lehet ép ésszel egy európai polgárnak sokszor megmagyarázni, hogy egy csomó támogatás nem a termelőknek megy, ahogy Graefe zu Baringdorf kollégám is mondta, hanem ezt lefölözik a kereskedelmi szervezetek.
Sehol nem készült még el, és jó lenne, ha a Bizottság és a Tanács végre készítene egy jelentést, hogy mennyi összeg megy ki a mezőgazdasági szektorból a szektoron kívülre.
Óriási összegek.
Ezért nagyon fontos ez a jelentés, hogy legyen világos, ki, mennyi támogatást kap, hogy ne forduljon elő, hogy a médiumok azt a negatív példát hozzák, hogy Rómában a 6. emeleten évek óta van egy 200 fős szarvasmarhatelep és több százezer olasz paraszt pedig tisztességesen teszi a dolgát.
Kedves barátaim, nagyon fontos ezért az átláthatóság, az adatoknak a közlése, és ezt minden más területen az Európai Unióban meg kell tenni, ezért én támogatom Chatzimarkakis jelentését.
Köszönöm szépen.
(FI) Elnök úr! Én is azonnal gratulálni szeretnék az előadónak, Chatzimarkakis úrnak a jelentéséhez.
Természetesen azt is kérdezhetnénk, milyen jelentést várhatunk egy olyan előadótól, aki józan német ésszel, görög szívvel és lelkében még egy kis finn érzülettel is rendelkezik.
Ilyen helyzetben azt is mondhatnánk, hogy a jelentés sok tekintetben inkább jó lehet, és ez történt e jelentés esetében is.
Még egyszer gratulálok.
Ha a mezőgazdaságról és annak támogatási rendszeréről beszélünk, valóban nagyon fontos, hogy hangsúlyozzuk az átláthatóság fontosságát.
Az átláthatóság az alapja mindennek.
Természetesen van egy másik tényező is, melynek együtt kell járni az átláthatósággal a pénzügyi programokat illetően, ez a korrektség.
Az elmúlt néhány évben azonban, mióta itt vagyok az Európai Parlamentben, láthattam, hogy ha valami, akkor a korrektség egy relatív fogalom, és azt, hogy a korrektség érzékelése változik.
Mindenesetre remélem, hogy az átláthatóság növelésével az emberek bizalma is erősödni fog a döntéshozó rendszerünkben és abban az elképzelésben, hogy mi itt a megfelelő döntéseket akarjuk meghozni a mezőgazdaság támogatását illetően ugyanúgy, mint bármely más területen.
Mindamellett aggodalmam szeretném kifejezni a széles értelemben vett mezőgazdaságot illetően.
Megemlítve a korrektséget, remélem, a jövőben nemcsak az átláthatóságra fogunk ügyelni, hanem a korrektségre is.
Most a biztos úr jelenlétében nagyon fontos, hogy a kis tagállamokat is megfelelően kezeljük.
A jövőben annak érdekében is tennünk kell, hogy bármilyen nemzeti önellátó képesség megőrizhető legyen.
Nekünk Finnországban van erre néhány komoly példánk, mint a cukorra vonatkozó döntés, melyet az Európai Unió nemrégiben hozott, és e tekintetben remélem, hogy a jövőben nagyobb figyelmet kap majd a korrektség, mivel most az átláthatóság ügye került kiemelésre Chatzimarkakis úr jelentésével kapcsolatban.
Biztosítanunk kell, hogy az Európai Unió és a döntéshozó rendszerünk nyitott, és a polgáraink bízhatnak benne, valamint, amiről azt gondolhatják, hogy a jövőben támogathatják. .
(PL) Elnök úr! A közös agrárpolitika támogatásával kapcsolatos mai jelentés, és különösen az átláthatóságának ügye szempontjából rendkívül fontos a Közösség lakosainak társadalmi elfogadottsága, elsősorban az európai gazdálkodóké.
Az állami támogatások jótékony hatásairól szóló publikációk segítségével részleteiben látni fogjuk, hogy a támogatások felosztása milyen összefüggésben történik, különösen azon országokban, amelyek a régi és új EU néven ismertek.
Egy igen lényeges javaslat, melyet az előadó tett, a tagállamok közötti adatok összehasonlíthatóságára vonatkozó igény megemlítése.
Ez lehetővé fogja tenni az EU tagállamok közötti hamis gyanúsítások elkerülését az egyéni piacok támogatási módját és nagyságát illetően az adott országban, és lehetővé tesz az intézkedést azzal a céllal, hogy a gazdálkodók lehetőségeit azonos szintre hozzuk az állami támogatások területén.
Általánosságban hangsúlyozni kell, hogy a mezőgazdasági politika kellően világos támogatása az egyes termékek megfelelő mennyisége mellett garantálja az európai fogyasztók számára az élelmezésbiztonságot.
Ez az oka annak, hogy miért kell az európai gazdálkodóknak hosszú távú biztonsági és pénzügyi kilátásokkal rendelkezniük a gazdaság beruházásaira vonatkozóan.
Felelőtlenek és az EU élelmezésbiztonságára veszélyt hoznak magukkal azok a mostanában hallható hangok, melyeket a közös agrárpolitika gyorsabb felülvizsgálatát követelik.
Nem szabad elfelejtenünk azokat az ígéreteket sem, hogy 2013-ig minden EU-tag számára azonos szintre fogjuk hozni a gazdaságoknak adott támogatásokat.
Végül gratulálni szeretnék az előadónak.
(NL) Elnök úr! Köszönetet szeretnék mondani képviselőtársamnak az alapos jelentéséért, mely első pillantásra igen technikai szabályokkal, költségvetési szabályokkal foglalkozik.
Valójában azonban e szabályok képesek befolyásolni a gazdálkodóink munkáját - akik tulajdonképp a jogos és elengedhetetlen előállítói a mindennapi élelmiszereinknek.
Szeretnék ezek közül néhány szabályt részletesebben megvitatni anélkül, hogy egy igen széles körű vitát kezdjek a KAP állapotfelméréséről vagy valami másról.
Ki kell azonban öntenem a szívem: zavar, hogy az igen tisztelt képviselőtársam a holland Szocialista Pártból (SP) hol talál olyan nagy földbirtokost, akiről beszélt egy olyan országban, amely olyan sűrűn lakott, mint Hollandia.
De eltérek a tárgytól.
Először is támogatásom szeretném kifejezni a Bizottság javaslatát illetően, hogy hiányosságok esetén lehetséges legyen az érintett tagállamot még hatékonyabban megbüntetni - levonások alkalmazásával, például a köztes kifizetések felfüggesztésével vagy csökkentésével.
Véleményem szerint a Bizottságnak nemcsak a szabálytalanság súlyosságát és természetét kell vizsgálnia, amint azt le is írta hanem az időtartamát is.
Például hosszantartó megsértés esetén a Bizottságnak minden évben növelni kellene a csökkentés mértékét.
Azt is biztosítanunk kell, hogy a most bemutatott új szabályok ne vezessenek az adminisztratív terek növekedéséhez.
Az Európai Mezőgazdasági Vidékfejlesztési Alap támogatásából részesülők nevének közzétélével kapcsolatos kényes kérdés megvitatásával szeretném befejezni.
Az országomban ez már jelentős mértékben elterjedt, és a Bizottság most azt javasolja, hogy az egész EU-ban bevezessék e kiadás átláthatóságának és törvényességének biztosítása céljából.
Helyeslem ezeket az erőfeszítéseket, de tennék két rövid megjegyzést, melyeket módosítások formájában ki is fejeztek.
Először is, ezen adatok nyilvánossá tétele sértheti az érintettek jogait.
Ezért biztosítanunk kell a megfelelő adatvédelmet, hogy megakadályozzuk az adatok rossz kezekbe kerüljenek vagy radiális állatjogi aktivisták tevékenységeinek hasznára alkalmazzák például: egy jelenség, mellyel már számos tagállam szembesült.
Végezetül szeretném mondani, hogy a Bizottság véleménye szerint a javasat a költségvetés hatékonyabb ellenőrzését fogja lehetővé tenni számára.
Bizonyos mértékben ez igaz is lehet, de véleményem szerint sokkal jobb hatással lesz a költségvetés ellenőrzésére a nemzeti közzététel figyelembe véve, hogy a költségvetési forrásokat nemzeti szinten kezelik.
Ezért felszólalásom utolsó másodpercében fel kívánom kérni a Bizottságot és a Tanácsot, hogy gyorsítsa fel e nemzeti közzétételek bevezetésének folyamatát.
(HU) A közös agrárpolitika átláthatóságának növelése fontos közösségi cél, és ezért támogatom Chatzimarkakis kollégám jelentését.
De ha már a közös agrárpolitika szóba került, szeretném felhívni a figyelmet a környezettudatos gazdálkodás egyik legfontosabb kérdésére, a Natura 2000 programra.
Mint ismeretes, a Natura 2000 keretében közösségi és tagállami támogatást kapnak azok, akik a védett flóra és fauna megtartását biztosító módon gazdálkodnak.
Az Európai Unió területének közel 1/5-e, Magyarország esetében 21%-a e program védettsége alá esik.
A gazdák várják ezt a támogatást, hiszen a természeti értékek megtartása gazdasági önkorlátozást igényel részükről.
A fenntartható jövő szempontjából pedig kulcsfontosságú, hogy minél több természeti értéket őrizzünk meg.
Ezért fontos, hogy minél nagyobb összeget folyósítsunk a Natura 2000 programban érintett területek támogatására.
Annak idején a szocialista frakcióbeli témafelelőse voltam a Natura 2000 programnak.
Sajnos az akkor általunk szorgalmazott összeget, az évi 3 milliárd eurót azóta sem sikerült realizálni.
Pedig a 24. órában vagyunk, ha meg akarjuk állítani a természet pusztítását, különösen az amúgy is túlnépesedett Európában.
Hasznos lenne, ha a tervezett internetes listára az is felkerülne, hogy mennyi támogatást adnak a Natura 2000 keretében a gazdáknak, így is népszerűsítve az előremutató gyakorlatot.
Remélhetőleg ez a nyilvánosság is a környezetbarát gazdálkodást, az egyedülálló természeti értékeink megvédését ösztönzi.
Köszönöm.
(PL) Elnök úr! A KAP-ról beszélünk, de a valóságban ilyen közös politika nem létezik.
Azért merem ezt állítani, mert nemcsak az egyes régiók, de a régi és az új tagállamok között is jól érzékelhető a különbség a mezőgezdasági támogatás mértékében.
Ha közös agrárpolitikáról akarunk beszélni, közös és azonos elveket, feladatokat és lehetőségeket kell meghatároznunk, hogy a termeléshez támogatást nyerhessünk.
Úgy gondolom azonban, hogy a jelentés nagyon hasznos és szükséges, mert a végén le kell fektetnünk, ki mit kap majd s hogy a pénzeszközök hogyan kerülnek felhasználásra.
Pusztán statisztikai javulások nem feltétlenül vonják maguk után a mezőgazdaságra fordított támogatás mértékének javulását, de a takarékoskodást és az átláthatóságot elősegítheti, nagyobb lesz az emberek bizalma s nekünk parlamenti képviselőknek meglesz a lehetőségünk arra, hogy levonjuk a következtetéseket és közös megoldásokat találjunk, amely majd a valóban közös agrárpolitikához vezet azonos demokratikus és partnerségi elvek mentén az egész Európai Unióban az összes gazda számára függetlenül attól, hogy éppen hol él és dolgozik.
(RO) Az Európai Mezőgazdasági Garancia Alapból érkező korlátozott mennyiségű pénzeszközök, valamint az Európai Mezőgazdasági és Vidékfejlesztési Alapból származó pénzeszközök csak kivételes esetekben ítélhetők meg.
Ebben a tekintetben a Bizottság indítványa nem definiálja egyértelműen azokat az eseteket, amikor a mezőgazdasági jellegű kifizetéseket le kell csökkenteni vagy fel kell függeszteni.
A szabályozás azon formája, amelyett a Bizottság indítványozott, csak arra tér ki, hogy csak akkor kell a kifizetést felfüggeszteni, ha a nemzetállami szintű ellenőrzőrendszerek bizonyos hiányosságok megléte miatt nem kielégítően működnek.
Úgy vélem, hogy ezek a kritériumok nem alkalmazhatók önhatalmúlag, különben súlyos hatással lehetnek egyas tagországok esetében.
Természetesen szükség van az erős közösségi ellenőrző rendszerre a pénzeszközök elköltésére vonatkozóan, de figyelembe kell venni azoknak az intézményeknek a fejlődését is, amelyek tagállami szinten tartoznak felelősséggel az ellenőrzésért.
Ezért gondolom úgy, hogy a Bizottság elé ma benyújtott indítványunkban foglalt eszközöket nagyon óvatosan szabad használnunk, nagyon pontosan meghatározott feltételek teljesülése esetén, amelyen felül még szigorú parlamenti ellenőrző rendszer is érvényben van.
Sőt, a szabályozásnak nem szabad visszaható hatállyal rendelkeznie.
2007 az Unió bővítésének éve volt, igazságtalan lenne, ha a szabályozásban foglaltakat a mai naptól érvényre juttatni, ahogy az Európai Bizottság javasolja.
Ezért támogatom azt a megoldást, hogy további egy év haladékot biztosítsunk, amíg a szabályozás hatályba lép.
Ami az uniós alapok felhasználóinak és az összegek közzétételét illeti, úgy gondolom, nagy mértékben javítaná az allokációs rendszer átláthatóságát.
Ennek köszönhetően már kezdettől elejét lehetne venni az esetleges csalási kísérleteknek, illetve az uniós vidékfejlesztési alapok politikai kritériumok szerinti elosztásának s így biztosítható lenne a közpénzek felelős felhasználása.
(PL) Elnök úr! Az Európai Bizottság kezdeményezése, amelynek értelmében a tagállamoknak közzé kell tenniük a KAP felhasználóival kapcsolatos adatokat, minden tekintetben megérdemli a támogatást.
Az ilyen jellegű adatok internetes közzététele - az egyes tagországi adatok összehasonlításának biztosíthatóságával - nemcsak a költségvetési kiadások átláthatóságát és a költségvetési ellenőrzés hatékonyságát javítaná, hanem további két homályos foltra is fényt vetne, amely az EU KAP-kiadásaival kapcsolatos.
Először is, a közvetlen támogatások nagyon nagy része egyes országokban nem a családi gazdaságoknak, hanem nagy konszerneknek és nagybirtokoknak megy, mint pl. a Smithfield vagy a II. Erzsébet koronabirtokai.
Az erre vonatkozó adatok talán megértetik a döntéshozókkal, hogy az egy gazdaságnak jutó támogatásokat limitálni kell annak érdekében, hogy a családi gazdaságokat jobban segíthessük, mint a nagyvállalatokat.
Másodsorban, nagyon nagy a régi és az új tagországok közötti aránytalanság arra vonatkozóan, hogy a mezőgazdasági területeknek egy hektárra jutó támogatása mekkora.
2007 és 2013 között az ide vonatkozó indikátor alig lesz 60% fölött s Románia és Bulgária csatlakozása után még alacsonyabb.
Tehát minden euró, amelyet a régi tagországoknak fizetünk ki, alig 60 cent lesz az új tagállamoknak annak ellenére, hogy azoknak az országoknak a mezőgazdasága fel kell zárkózzon a régi tagországok mezőgazdasági szintjéhez.
Elnök úr! Bárcsak itt lenne az északír gazdáknak az a csoportja, amellyel ma volt alkalmam találkozni, hogy hallgathassák ezt a vitát s talán szívesen be is kapcsolódnának.
Legyünk őszinték: senki nem akarja, hogy pénzügyi helyzete nyilvánosságra jusson s talán itt és most is ülnek olyanok közöttünk, akik átláthatóságról és nyitottságról beszélnek, de igencsak szívesen elkerülnének egy ilyen közzétételt.
Valaki igen frappánsan megfogalmazta már ma este: helyénvaló, ha közzétesszük azoknak a támogatását, akik közpénzt kaptak.
Ennek ellenére hiszek abban, hogy a kifizetések közzététele megtörténik és általában véve hiszek a nyitottság és átláthatóság eszméiben, de szeretném kiemelni, hogy visszafelé is elsülhetnek a dolgok.
Szintén megkérdőjelezném azt a véleményt, amely szerint az információ egyenlő a megértéssel, mégpedig azért, mert véleményem szerint tisztázni szükséges azt, hogy mit értünk kifizetés alatt.
Azok a gazdák, akikkel ma találkoztam, marha- és juhtenyésztéssel foglalkoznak és sokan az egyszeri gazdaságnak juttatott kifizetést használják fel termelésük finanszírozására.
Talán butaságot csinálnak.
Talán jobban tennék, ha hagynák, hogy tönkremenjenek a gazdaságaik és továbbra is felvennék a támogatást.
Többen úgy tárgyalták a KAP bukását, mintha az a gazdák hibája lenne.
Szerintem viszont Európa politikacsinálóit illeti a vád a beazonosított kudarcokat illetően.
Azok, akik az intervenciós és exportvisszatérítésről beszélnek, elfeledkezhettek a 2003-as reformokról.
Hiánnyal küszködünk az Unióban.
Marhahúst importálunk.
A tejtermékek iránt egyre női a világpiaci kereslet, gabonából is kevés van, ez ellen már tettünk is lépéseket.
Igen, tegyük közzé az adatokat, de magyarázó jelleggel.
Védjük meg a gazdákat és ne engedjük, hogy nevetség tárgyává váljanak amiatt, hogy mire költötték a pénzt.
Ne a gazdák ellen fordítsák ezt a fegyvert.
A Bizottság már így is ezt teszi az állapotfelmérés terén, amikor arról beszél, hogy hogyan, a közzététel előtt a kifizetések megszorításán kell elgondolkodnunk.
Ezt magasabb szinten kell végeznünk, de legyünk őszinték arról, miként is vitatkozunk ebben a témában.
Azt hiszem, felül kell vizsgálnunk az információ kihasználását.
(PL) Elnök úr! Fontos jelentésről vitázunk most, nevezetesen a KAP finanszírozási kérdéseiről.
Arról a KAP-ról, amely az Unió költségvetésének 45%-át teszi ki.
Az Európai Bizottság célja, hogy javítsa az átláthatóságot és az uniós gazdák és vidékfejlesztési projektek költekezésének hitelét.
Ugyanúgy javítani kellene az uniós polgárok KAP-ra vonatkozó elfogadását és megítélését.
Mindig olyan emberek bukkannak fel, akik nem viseltetnek jószándékkal a KAP iránt és gazdáinkat minden áron megfosztanáka támogatástól és igazságtalan nyílt versenynek tennék ki őket a harmadik világbeli gazdákkal szemben.
Az a kérdés, mi történne azután az EU élelmiszeriparával?
Biztos vagyok abban, hogy a Mezőgazdasági Bizottság európai parlamenti képviselői egyetértenek velem, ha azt mondom, nem csökkenthető a KP költségvetése.
A büdzsé folyamatosan zsugorodik, 2013-ra a teljes költségvetésnek mindössze 33%-át adja majd.
Reméljük, hogy az új szabályok egyszerűsítik a jelenlegi jogi szabályozást a Bizottság által szorgalmazott "jobb jogalkotás” szlogenjével összhangban.
Polgáraink nyomon követhetik, mire költöttük az EU-s pénzeket.
Idén novemberben az állapotfelmérés témakörében a Bizottság állást foglal.
Azon a véleményen vagyok, hogy az EU közvetlen kifizetési rendszere sokkal egyszerűbb és átláthatóbb lesz és a támogatás szintjét az egyes tagállamok tekintetében egységesítik, azaz igazságos és érthető lesz.
Azt is remélem, hogy romániai munkatársaink megküzdenek a kifizetési rendszereik okozta nehézségekkel.
Nem engedhetjük meg, hogy a romániai gazdák akár egy centtel is büntessük vagy megkárosítsuk emiatt.
Ezek a juttatások ugyanolyan fontosak Romániában, mint máshol.
A romániai gazdák büntetése helyett inkább segítenünk kellene abban, hogy a támogatás rendszerét közösen átgondoljuk.
a Bizottság alelnöke. - Elnök úr! Tisztelt Képviselők!
Köszönöm érdekfeszítő megjegyzéseiket. Nagy örömömre szolgál, hogy részt vehetek ezen a vitán, hiszen amikor a Bizottság elkezdte az indítvány megvitatását az uniós pénzek felhasználóinak átláthatóságára vonatkozóan, az információt csak két országban tették közzé: Dániában és Észtországban.
Most tizenhárom országnál tartunk és végül mindenhol közzéteszik majd.
Ez - az európai döntéshozatal sebességéből kiindulva - nagyon gyorsnak mondható.
Néhány ténymegállapítást szeretnék tenni.
Először is, az uniós pénzek felhasználóinak névsorát úgy tesszük közzé, hogy az az Unió minden vonatkozó adatvédelmi rendelkezésével összhangban legyen.
Ezt már le is fektettük az indítványban.
Sokan megemlítették a strukturális alapokkal kapcsolatos információk közzétételét is, de ugyanaz a logika érvényes a strukturális alapokra, azaz a Pénzügyi Szabályozás 53b cikkére.
Tehát itt nincs különbség.
Az összes olyan kiutalás, amely az európai költségvetésből történik, nyilvános lesz, ideértve a legmagasabb beosztásban dolgozó hivatalnokokat és bizottsági tagokat.
Mindez teljesen nyilvános lesz.
Nincs ebben semmi különös, ráadásul ez a gyakorlat a személyzeti szabályzat elfogadása óta.
Szeretném arra kérni a Parlamentet, hogy támogassa a Bizottság ebben az indítványban szereplő megközelítésmódját.
Egyetértünk és együttérzünk a javasolt módosítások tartalmával és némelyik meg is fog jelenni a jogszabályban vagy a Tanács által az elnökség kompromisszumos szövegét követően elfogadott végső szövegben.
Biztos vagyok abban, hogy a most asztalon lévő újítások a 2005/1290-es jogszabályt a jelenleginél még hatékonyabbá teszik.
A vitát lezárom.
A szavazásra 2007. október 11-én, csütörtökön kerül sor.
Írásbeli nyilatkozatok (az eljárási szabályzat 142. cikke)
írásban. - (HU) A Bizottság javaslatát támogatni tudom több okból is.
Elsősorban átláthatóvá válik, hogy kik a kedvezményezettjei a KAP-nak, és összehasonlíthatóvá válnak az agrárjuttatások mértékei az EU tagországai között.
Másodsorban növeli mind az EU-s intézmények, mind az uniós politikák legitimitását az európai polgárok felé.
Harmadsorban ez a kezdeményezés nemcsak a mezőgazdasági kiadásokra, hanem az EU minden ágazati kiadására ki fog terjedni, és ezáltal növekedhet a költségvetési ellenőrzés hatékonysága is.
Egyetértek a javaslat második pontjával, amely azt javasolja, hogy a tagállami ellenőrző rendszerek hiányosságai esetén szigorítsák a szankciókra vonatkozó szabályokat.
Magyarországon nagy erőfeszítések árán sikerült az intézményi rendszert úgy kialakítani, hogy az a leghatékonyabban működjön és megfeleljen a bizottsági előírásoknak.
Támogatom a jelentéstevő javaslatát, amely kötelező követelményként írná elő az adatok interneten való közzétételét.
A tagállamok kifizető ügynökségeinek internetes oldalait összekapcsolnák a Bizottság oldalaival, illetve az egy tagállamon belüli weboldalakat is egymással hálózatba kapcsolnák.
Természetesen ezen adatszolgáltatásoknak meg kell felelniük az európai adatvédelmi biztos előírásainak.
Többek között elengedhetetlen, hogy az érintettek előzetesen tájékoztatást kapjanak az adatok közzétételéről, lehetőség szerint minél hamarabb, már az adatgyűjtés időpontjában.
írásban. - Ha nagyobb az átláthatóság, kevesebb teret nyer a megalapozatlan EU-ellenes propaganda.
Ezért örömmel fogadjuk az előadó meglátását, amelyben üdvözli a Bizottság javítási törekvéseit az unió mezőgazdasági kiadásainak átláthatóságát illetően.
Nem szabad megfeledkeznünk arról, hogy az EU-s kiadások egyik legnagyobb részét képezik.
Ezért a kérdés az EU legitimitásának kérdése.
Ha nem látható át tisztán a - mezőgazdasági és az összes többi - költekezés rendszere, az EU pénzköltéséről torzított képet kapunk.
Tudjuk ugyanakkor, hogy a mezőgazdasági pénzmozgások menedzsmentje az utóbbi időben folyamatosan javult.
Az unió költekezésére vonatkozó adatainak könnyen hozzáférhetőnek kell lennie az interneten.
A teljes átláthatóság alapvető a költségvetési ellenőrzéshez.
Ezért örömmel jelentem be, hogy Chatzimarkakis úr 100%-os támogatást kapott a Bizottság részéről.
HUA Közösség, a tagállamok és a Philip Morris között létrejött, a cigarettacsempészet elleni küzdelemről szóló megállapodás következményei és a közösségi árutovábbítási rendszerrel foglalkozó európai parlamenti vizsgálóbizottság ajánlásainak végrehajtása (vita)
A jelentés következő eleme Bart Staes jelentése a következő témában: a csalás és cigarettacsempészet elleni küzdelem fokozásáról szóló megállapodás következményei, valamint az Európai Parlament közösségi árutovábbítási rendszer vizsgálatára felállított vizsgálóbizottsága által tett ajánlások végrehajtása terén elért eredmények
Elnök úr!
Biztos úr!
Hölgyeim és uraim! A Bizottság költségvetési ellenőrzésről szóló jelentései gyakran közölnek rossz híreket - érthető, végül is az Európai Parlament csalás elleni bizottságáról van szó.
Gyakran esik szó gyenge pontokról, rendellenességekről, trükkökről - néha csalásról és félrevezetésről is.
Örülök annak hölgyeim és uraim, hogy ma önöknek jó dologról számolhatok be, nevezetesen egy sikertörténetről, amely jól szemlélteti, hogyan biztosíthatja együttműködéssel az Európai Bizottság, az Európai Parlament és a tagállamok a gondok megoldását.
Mi a kontextus?
Az 1990-es évek kezdetén a cigarettacsempészettel kapcsolatos csalás nagy üzlet volt.
Többszáz millió ECU - akkoriban még ECU-ben számoltunk, nem is euróban - tűnt el bűnözők zsebében az Európai Unió és a tagállamok kárára.
1994-ben az akkor még UCLAF - az OLAF elődje - cigaretta munkacsoportot állított fel.
1996-ban és 1997-ben egy EP vizsgálóbizottság - amely egyébként az Európai Uniót létrehozó Szerződés alatti legelső vizsgálóbizottság volt - a vámcsalások összes szempontját megvizsgálta.
A vizsgálóbizottság úgy találta, hogy nagyon elavult volt a tranzit szektor monitoring rendszere.
A teherautóknak egy iratot kellett lepecsételni azoknál a vámhivataloknál, ahol a szállítmány belépett az unióba, utána áthajtottak az unió területén és még egyszer le kellett pecsételtetniük ugyanazt azt iratot, amikor elhagyták az unió területét.
Az iratot aztán vissza kellett küldeni a vámhivatal importosztályára.
Sok probléma adódott a rendszerrel.
Az iratok túlságosan későn érkeztek meg, sokszor három-négy hónapra.
Ott volt a hamisított iratok problémája is, sőt a hamisított pecsétek okozta gondok.
Végül a vizsgálóbizottság azzal a javaslattal állt elő, hogy a teljes idejétmúlt rendszert le kell cserélni s a papírok és pecsétek helyett számítógépes rendszert kell használni.
Az Új Számítógépes Árutovábbítási Rendszert fokozatosan vezettük be, jelenleg az összes tagállam alkalmazza.
A vám valós időben képes követni, hogy vámellenőrzést esetlegesen illegálisan kerülnek meg áruküldemények - mindez óriási fejlődés.
Mindez természetesen nem küszöböli ki a hibás vámvizsgálatot, amely a mai napig előfordul, pontosan ezért kértük fel a Bizottságot arra, hogy dolgozzon ki rendszert az említett probléma megoldására.
Az OLAF-hoz is kéréssel fordultunk, hogy biztosítson hozzáférést a számítógépes rendszerhez.
Amint említettem, a vbizsgálóbizottság a cigaretta-problémára összpontosított.
A cigarettát az unió területén keresztül egyik határátlépőtől a másikig szállították és gyakran a cigaretta a feketepiacon kötött ki.
Sőt, gyakran visszacsempészték ugyanazt a cigarettát az unióba.
Rengeteg problémához vezetett mindez, gyakran erőszakos cselekményekhez is.
Olaszországban például két vámellenőrt meggyilkoltak.
Az átfogó vizsgálat során az is kiderült, hogy a dohánygyártók egy követ fújtak a csempészekkel, s ennek tudatában a Bizottság több tagállammal együtt jogi lépéseket tett New Yorkban a Philip Morris ellen.
Fokozatosan kiderült, hogy a Philip Morris számára nagyon nehéz lesz megnyerni a pert, így a Philip Morrissal alkut kötöttek.
1,25 milliárd dolláros térítés ellenében, amelyet 12 év alatt fizet ki a cég, a Bizottság és a tagállamok felhagytak a new yorki perrel.
A Philip Morrisszal kötött egyezség második része talán még fontosabb volt.
Az Európai Unió és a Philip Morris vállalta, hogy együttműködnek a cigarettaszállítmányok nyomonkövetésében illetve megtalálásában.
Ha a vám például egy konténer cigarettaszállítmányt talált és a Philip Morris azt nem tudta igazolni, a cégnek a hiányzó vámösszeget automatikusan meg kellett térítenie. Ez az összeg konténerenként elérhette az 1,5 millió eurót.
Ismétlem, ez sikertörténet: jól illusztrálja, hogyan tud együttműködni a Parlament és a Bizottság.
Lenne azonban egypár kritikám is.
Amikor az 1,25 milliárd dollárt elosztották a Bizottság és a tagállamok között, mindössze 9,7% került a bizottsághoz, az összeg oroszlánrésze a tagállamokhoz.
Szerintem nez nem méltányos, tudatában annak, hogy az OLAF és a Bizottság végezte a munka nagyrészét.
Második bíráló megjegyzésem, hogy a megállapodás szelleme értelmében a pénzt a csalás elleni harcra kellett volna fordítani.
A Bizottság megtette, amit kellett.
A pénz egyrészét a Hercules II programra fordította.
A tagországok viszont csak beutalták az államkincstárba a többi tétel közé ahelyett, hogy például a vámnak nyomozást segítő felszereléseket vásároltak volna és más módon felléptek volna a csalási esetekkel szemben.
Összegezve elnök úr, valóban sikertörténet volt ez, amelyet más termékeknél is hasznosítani lehetne, mint például alkoholra és egyéb mezőgazdasági termékekre.
Remélem, hogy a jelentés pozitív mértékben járult hozzá Kallas úr és a Bizottság értékes munkájához és a Parlament tevékenységéhez a csalás elleni küzdelem területén.
a Bizottság alelnöke. - Elnök úr! Köszönettel tartozom Staes úrnak saját kezdeményezésű jelentéséért, és az Európai Parlamentnek ezen ügyekhez biztosított támogatásáért, illetve e bonyolult kérdésekben a megoldás kereséséért.
Hozzászólásomban először a közösségi árutovábbítási rendszerről fogok beszélni, melyért kollégám, Kovács László felelős.
Az Európai Parlament üdvözli az új, számítógépesített árutovábbítási rendszer sikeres bevezetését.
Valóban hatalmas változás ez az archaikus, papíralapú eljáráshoz képest.
A frissített rendszer teljes körű bevezetése 2009. július 1-ig történik meg.
A kockázatkezelés modern ellenőrző eszköz.
A Bizottság aktívan működteti a vámügyi kockázatkezelő rendszert annak érdekében, hogy az ellenőrzések célirányosabbak lehessenek.
A tagállamokkal jelenleg dolgozunk a kritériumok, prioritások és az IT-platform kialakításán.
Az új rendszer lehetővé fogja tenni az elkészült kockázatelemzések rendszeres nyomon követését is.
A csalás elleni küzdelmet szolgáló tranzit-információs rendszer fokozni fogja a szállítással kapcsolatos csalások kockázatának elemzését és kezelését, elsőként az érzékeny áruk esetében, később pedig valamennyi szállítás alatt álló áru esetében.
Ennek az előfeltétele, hogy a tagállamok szélesebb körű hozzáférést biztosítsanak a Bizottság számára az Új, Számítógépesített Árutovábbítási Rendszer (NCTS) árumozgással kapcsolatos adataihoz.
Az NCTS további finanszírozásának a jelentésben javasolt befagyasztása azonban a kívánt hatás ellenkezőjét váltaná ki az árutovábbítás hatékonyabb ellenőrzésének szükséges továbbfejlesztésével kapcsolatban.
Néhány szó a hozzáadottérték-adóval kapcsolatos csalásokról.
Az Egyesült Királyság Felsőháza jelentésében több tényezőre is rámutatott, melyek a nem létező kereskedők jelenségének hátterében találhatók.
Nincsen azonban bizonyítékunk arra nézve, hogy az árutovábbítási rendszer gyengeségei ilyen jellegű, nem létező kereskedőkkel végrehajtott csalásokhoz vezettek.
Szeretném világossá tenni, hogy bár az árutovábbítás nem számított prioritásnak a hagyományos, saját erőforrásokról elvégzett vizsgálatoknak 2001 és 2006 között, a változás időszakában, nem is hanyagolták el azt.
Több vizsgálat is azzal az eredménnyel járt, hogy az önrész és a kamat kifizetésére követelést érvényesítettek.
Ez a megközelítés a Bizottság vizsgálatokra fordítható erőforrásainak hatékony felhasználását tükrözi, valamint az ex ante ellenőrzésekhez való visszatérés elkerülését.
Most szeretnék rátérni a csalás elleni megállapodásra a Philip Morris International vonatkozásában.
Köszönettel tartozom a Parlamentnek folyamatos támogatásáért.
A Bizottság következetesen kifejezte azt a reményét, hogy a megállapodás modellként szolgálhat további, más cégekkel kötendő, hasonló megállapodásokhoz.
A megállapodásból származó bevételekkel kapcsolatban például az új Hercule Programme (Herkules Program) kapott támogatást a cigarettacsempészet és -hamisítás elleni küzdelemhez, melyek újonnan meghatározott célok.
Vizsgáljuk, hogy a program alkalmazható lenne-e olyan laboratórium létesítéséhez, amely a cigaretták eredetiségét igazolja.
Azt is el kell azonban mondanom - ezt Staes úr is jól tudja - hogy a pénzek elosztása igazi rémálom volt, és a következő pénzügyi időszakokban is rémálom lesz.
Természetesen nagyon örülök a Parlament támogatásának és a pénz felhasználása iránt tanúsított állandó érdeklődésének, mivel nekem is érdekem, hogy ezt az összeget a cigarettacsempészet és a csempészet egyéb fajtái elleni harc céljára használjuk fel.
A lefoglalási statisztikákról a legtöbb tagállam negyedévenként tájékoztatja a Bizottságot.
Nem minden tagállam tünteti fel azonban az elkobzott márkákat, így nem állnak rendelkezésre teljes adatok.
Továbbá, a tagállamokban eszközölt lefoglalásokról szóló értesítések nem tesznek mindig különbséget az eredeti és a hamisított cigaretták között, részben mert ez az elkövetők elleni vádemeléshez illetve a vámok és adók beszedéséhez nem szükséges, részben pedig mert egyes esetekben rendkívül nehéz megkülönböztetni a hamisított és az eredeti cigarettákat.
Továbbra is arra buzdítjuk a tagállamokat, hogy teljesebb körű adatokat szolgáltassanak.
Végül a Bizottság a Parlament javaslata szerint össze kíván állítani egy OLAF-jelentést erről a témáról, de megítélésem szerint hasznosabb lenne 2010-ig várni, az átfogóbb rálátás érdekében.
Ennek az az oka, hogy több jelentős változás is várható a vámügyek területén, és egy 2008-as jelentés mindössze időközi jelentés lehetne, mely az adott időben tapasztalható helyzetet tükrözi.
a PPE-DE képviselőcsoport nevében. - (FR) Elnök úr, biztos úr, hölgyeim és uraim! Első szavaimmal az előadónek, Bart Staesnek kívánok gratulálni, aki sikeresen elkészített egy kitűnő jelentést a közösségi áruátviteli rendszerünk hibáinak bonyolult tárgyköréről.
Szintén nagyon hálás vagyok az Európai Számvevőszéknek, amely 2006. decemberi jelentésében igen világosan megmutatta a probléma léptékét.
Ezzel kapcsolatban csalódott vagyok amiatt, hogy zavaros a Philip Morris megállapodás visszhangja; szem előtt kell tartanunk, hogy ez a jogi eljárás mellőzéséről szóló megállapodás, nem pedig partnerségi megállapodás, és ott vannak a közösségi áruátvitel komoly problémái is.
Ez az oka annak, hogy a PPE képviselőcsoport nevében olyan módosítást indítványoztam, amelynek célja a zavaros értelmezés megakadályozása.
Az ágazattal kapcsolatban azt javaslom, hogy az Európai Unió és az egész dohányipar közösen finanszírozzon egy, a cigarettacsempészet és -hamisítás elleni küzdelmet célzó programot.
Hozzászólásomban azonban a közösségi áruátviteli rendszerünk hibáira szeretnék koncentrálni.
Az Európai Bizottság úgy tájékoztat minket, hogy egy modern, nagyméretű számítógépes rendszer bevezetésével erősítette a vámtranzit rendszert.
Eközben elfelejti azonban, hogy bár a számítógépes rendszer szükséges, soha sem elégséges, és a valóságban maga a rendszer is hibás.
Hibás, mert a tagállamok fennhatósága alatt üzemel, ami azt jelenti - mint ahogyan elóadónk és az Európai Számvevőszék is igen helyesen rámutatott - hogy a tagállamok komoly gyengeségek mellett alkalmazzák az új közösségi áruátviteli szabályokat.
1997-ben a Parlament vizsgálóbizottságot hozott létre, amely világosan megállapította, hogy az EU-nak olyan keretrendszert kellene létrehoznia, amely lehetővé teszi, hogy a vámhivatalok egységben működjenek.
Ettől nagyon messze vagyunk.
2005-ben kollégánk, Herbert Bösch EP-képviselő mutatott rá kiváló jelentésében a problémák méretére, és arra, hogy szükség van a csalások és a hibák elleni küzdelemre.
A valóságban, hölgyeim és uraim, ez a jelentés arra hív minket, hogy sokkal tágabb értelemben is elgondolkodjunk vámrendszerünk minőségéről, pénzügyi folyamatainkról és általában véve az Európai Unió pénzügyi érdekeinek védelméről.
Biztos úr, ebben számíthat az európai parlamenti képviselők teljes körű támogatására.
a PSE képviselőcsoport nevében. - (DE) Elnök úr, kimondottan üdvözöljük ezt a kitűnő jelentést.
A "saját kezdeményezésű jelentés” megnevezés azonban nem teljesen pontos.
Amit itt teszünk, az ugyanis a Parlament első vizsgálóbizottsága munkájának folytatása - és továbbra is ezt fogjuk tenni.
Nem kívánok panaszkodni, de szégyenletes, hogy ezzel ilyen későn kell foglalkoznunk.
Érdeklődéssel figyelem a szónokok listáján azokat a képviselőcsoportokat, melyek ma szót kértek ezzel a témával kapcsolatban.
Úgy tűnik, mindig kissé könnyebb az EU botrányairól panaszkodni, mint egyes konkrét esetek pozitív megoldásán dolgozni.
Az ilyen megoldásokhoz vezető út időnként hosszú - hiszen a cigarettákról van szó - de a helyes út.
Jó irányba haladunk, amit a Staes-jelentés is igen világosan megmutat.
Természetesen ezen a területen is meg kell küzdenünk az európai integráció nem teljes voltával.
Számos pénzügyminiszter még mindig képtelen ellenállni a kísértésnek, hogy egyszerűen megemelje egy kicsit a dohánytermékek adóját amikor a kincstár némileg üresnek tűnik; ezzel helytelenül kivívva egyik vagy másik egészségügyi politikus dicséretét.
Azért mondom, hogy "helytelenül”, mert a cigarettafogyasztók ekkor egyszerűen áttérnek a csempészett, vagy egyre gyakrabban a hamis cigarettára.
Az ilyen típusú csalásból eredő hasznot közvetlenül a szervezett bűnözés élvezi.
Az a tény, hogy mindannyiunknak van oka az előrelépések ünneplésére ma este, még inkább arra késztet, hogy emlékeztessem a Tisztelt Házat egy Európa számára sokkal kevésbé dicséretes epizódra.
Bizonyított, hogy 1992 és 2001 között megközelítőleg 10 000 teherautónyi cigarettát csempésztek az EU-ba Montenegrón keresztül, konkrétan olaszországi célpontba.
Ez valószínűleg minden idők legnagyobb csalása, melyet az EU költségvetése ellen elkövettek.
Az augsburgi (németországi) ügyészség 60 jogi segítségnyújtás iránti kérelmet nyújtott be ez ügyben.
Svájcban voltak is beismerő vallomások, vádemelések és hasonlók.
Az Európai Unió azonban semminemű igénylést nem nyújtott be saját forrásainak helyreállításához a Montenegrói Köztársasággal szemben.
Biztos úr, szeretném, ha úgy nézhetnénk adófizetőink szemébe, hogy elmondhatjuk: "ezt az ügyet is kivizsgáltuk”.
Vannak olyan vámtisztviselők Németországban, Ausztriában és Közép-Európában, akik nagyszerű munkát végeztek ezen a területen, akiket azonban - úgy tűnik - az Európai Bizottság cserbenhagyott.
Kezelnünk kell ezt a hatalmas ügyet, melyre az időbeli korlátozás sem járt még le.
Ez lenne kívánságom a mai, egyébként igen örvendetes vita kapcsán.
(DE) Elnök úr, biztos úr, hölgyeim és uraim! A Ház kimondottan szívesen foglalkozik a ráfordítások és bevételek kérdésével, így Staes úr igen nagy érdeme, hogy ma a bevételekkel foglalkozunk.
Egyébként 17 milliárd EUR összegről beszélünk a héa és a saját források kapcsán, és 14 milliárd EUR összegről vámok kapcsán - ami csaknem 30%.
Véleményem szerint jó, hogy ma ezzel a kérdéssel foglalkozunk.
Látható, hogy itt csak nyertesek vannak, és a Biztos úr is megérdemli gratulációnkat.
Örömünkre szolgál, hogy sikerült utat találnunk - a tagállamokkal közösen.
Lényeges az OLAF, az Európai Csalás Elleni Hivatal jövőjének megerősítése annak érdekében, hogy még jobban és még hatékonyabban tölthesse be szerepét az EU-ban.
Gratulációt érdemel az is, amit az OLAF eddig elvégzett számunkra, és amire ezután is számítunk.
Mindannyian büszkék vagyunk ezekre a sikerekre, mivel természetesen a szóban forgó szakemberek tették ezeket lehetővé.
Nem volt elhamarkodott következtetés az, különösen a téma fényében, hogy valódi előrelépéseket tehetnénk a hamisított dohánytermékek ügyében is, illetve, hogy a tagállamok is közreműködhetnének ebben.
Szeretnénk, ha hasonló helyzetet sikerülne elérnünk egyéb, az Unió pénzügyi érdekeit érintő dossziék esetében is, például a héacsalás elleni küzdelemben.
Ekkor igazi nyerteseink lennének: az európai adófizetők, akik ide delegáltak minket, és akiknek vannak bizonyos elvárásaik.
Úgy hiszem, hogy a cigarettacsempészet elleni harc fontos feladat, sürgősen szükséges a pekingi OLAF-tól is egy szakértő bevonása, és az egész világon erősítenünk kell a csalás elleni fellépésünket.
A Bizottságnak most azt a kérdést kell feltennünk, hogyan fokozható a nyomás egyéb cigarettagyártókkal szemben abból a célból, hogy az egyes tagállamokban ők is aláírják a Philip Morris és a Közösség közötti megállapodást.
Véleményem szerint nagyon konkrétan kell fontolóra vennünk, hogyan történjen mindennek az utánkövetése, és hogyan folytassuk az ez ügyben végzett munkát, mivel ennek elmulasztása saját hitelességünket veszélyeztetné.
(PT) Előadónk és ebben az esetben az Európai Bizottság is mindannyiunk gratulációját érdemli.
Ez emlékezetem szerint a legnagyobb siker, amelyet az Európai Unió a mai napig a csempészet és az adócsalás elleni küzdelemben elért.
Az előadónk által már kihirdetett és valamennyi felszólaló által támogatott üzenet ugyanakkor az, hogy ezt a küzdelmet más területekre is ki kell terjesztenünk.
Alapvetően arról van szó, hogy bármilyen, az egész vámrendszeren át mozgatott anyag szállítását eredményesen kell kezelnünk az Európai Unió és valamennyi tagállam pénzügyi érdekében, és ebből a szempontból azt hiszem, még mindig sok a tennivaló.
Ezért mindenekfelett arra szeretném hívni az Európai Bizottságot, hogy még nagyobb erőfeszítéseket téve foglalkozzon az üggyel.
(RO) Az Európai Bizottság és a Philip Morris vállalat közötti megállapodás igen jó példája annak a közösségi pénzügyi eszköznek, mely egyidejűleg több célt is szolgál.
Először is, nincs korlátozva a gyártó ágazat piachoz való hozzáférése, míg a hamisított termékek importőrei által elkövetett adóelkerülés ellen 1.25 milliárd dolláros, teljes egészében az európai cég által finanszírozott programmal küzdünk.
Mindazonáltal kívánatos lenne a tagállamok sokkal nagyobb számának részvétele az aláírt megállapodásban.
A megállapodást 2004-ben kötötték meg, és ezzel egy időben az Európai Unió határán fekvő Románia és Bulgária tagállamok lettek.
Miután olyan termékek kerültek piacra, melyek nincsenek az Unió valamennyi tagállamában engedélyezve, az európai költségvetés jelentős veszteséget könyvelt el jövedéki adók, illetve a nemzeti költségvetések terén is, a bevételek után meg nem fizetett adók miatt.
Valós az a tény, hogy a hamisított árut a Közösségbe csempészni szándékozók olyan európai kikötőket választanak, melyek nincsenek felszerelve korszerű technológiával, például szkennerrel és a kereskedelmi raklapok regisztrációjával.
Mivel ez a helyzet hatással van az Európai Unió vámbevételeire, úgy tartom helyesnek, ha a kikötői létesítmények modernizációja közösségi pénzügyi segítségnyújtással történik.
Az alacsony árakon piacra dobott hamisított árucikkek miatt egyre több fiatal kezd dohányozni, ami idővel jelentős összegekbe fog kerülni a tagállamok társadalom- és egészségbiztosítási rendszereinek.
A WHO által kiadott jelentések azt mutatják, hogy a hamisított cigaretták a legtöbb esetben 75%-kkal több kátrányt, 28%-kkal több nikotint és 63%-kkal több szén-monoxidot tartalmaznak.
Mivel általában véve foglalkozunk a dohányzás katasztrofális következményeivel, függetlenül a cigaretták legitim vagy illegális eredetétől, egy másik témáról is el kell gondolkodnunk: míg az Európai Unió támogatja a dohányzás-ellenes politikákat, ezzel egyidejűleg jelentős támogatást nyújt a dohánytermesztésnek, véleményem szerint ellentmondást okozva az európai egészségpolitikán belül.
(HU) Köszönöm a szót, elnök úr.
Igen tisztelt Kallas biztos úr, kedves képviselőtársaim. Igaza van Staes képviselőtársamnak, akinek ezúton is szeretnék gratulálni igazán áldozatkész, kitartó munkájáért, és ehhez a mostani jelentéséhez.
Az Európai Unió, annak intézményei - beleértve a Bizottságot, a Számvevőszéket, az OLAF-ot, az Európai Parlamentet és nem utolsósorban a Költségvetési Ellenőrzési Bizottságot - méltán tartják igazi sikertörténetként számon a 2004-ben a Philip Morris céggel aláírt megállapodást és annak az utóéletét, follow-upját is.
A csempészet és a csalás elleni küzdelemben itt ugyanis nemcsak a folyamat végét jelző kereskedőknél és fogyasztóknál, hanem már annak elején egy nagy nemzetközi gyártónál sikerült komoly eredményt elérni.
Ez a megállapodás nemcsak a múlt veszteségeinek anyagi kompenzálására, hanem annak jövőbeli megelőzésére is kiterjed.
Sikerült megértetni a Philip Morrisszal, hogy neki is érdeke a csempészek és a csalás elleni közös stratégia kidolgozása és az ennek megvalósításához szükséges pénzügyi eszközök biztosítása.
Külön öröm, és számunkra, újonnan csatlakozott országok számára nagy jelentőségű, hogy az együttműködés nemcsak a tíz szerződött tagországra, hanem a csempészet és csalás által különösen veszélyeztetett új országokra is kiterjed, így több-kevesebb sikerrel ott is biztosítja a csempészet és csalás elleni küzdelem anyagi és technikai feltételeit.
Köszönöm.
(PL) Elnök úr, biztos úr, elfogadom és helyeslem Staes úr jelentését, amely elsősorban ahhoz fog vezetni, hogy a csempészet a lehető legjobban korlátozható legyen.
Ebben áll a jelentés erőssége.
Másodszor arra nézve is fontos tanácsot ad, hogy hogyan szedhetők be a vámok maximális hatékonysággal.
Olyan ország polgáraként, amely igen hosszú keleti határvonallal rendelkezik - konkrétan Lengyelországra gondolok - fel szeretném hívni a figyelmet a külső határokra.
Herbert Bösch teljes mértékben helyesen nyilatkozik, amikor tapasztalt vámügyi szakemberek alkalmazásáról beszél.
Az ilyen személyek valójában még sokkal fontosabbak lesznek, mint a berendezések és rendszerek, és ennek fényében Tisztelt biztos Urat őszintén arra szeretném kérni, hogy igen alaposan tekintse át a javaslatokat és ajánlásokat, illetve szívlelje meg azokat.
A csempészet elleni küzdelem hatékonysága és eredményessége indikátorként szolgál, amikor Közösségünk hírnevéről van szó.
a Bizottság alelnöke. - Elnök úr, köszönöm szépen a felvetett kérdésekben nyújtott folyamatos támogatását.
Azt kell mondanom, hogy a legnagyobb probléma az, hogy a vámügyek és a hozzáadottérték-adó teljes mértékben tagállami kompetenciák.
Nem igazán értem, hogy egyes tagállamok miért vonakodnak annyira attól, hogy több lehetőséget adjanak az Európai Unió intézményeinél már meglévő létesítmények használatára.
Az OLAF például rendkívül fontos volt több ügyben is - a Philip Morris műveletben és a hamisítás elleni küzdelem Diabolo kapcsán végrehajtott műveletei során is - és ez európai szintű együttműködés nélkül nem történhet meg, valamint nem történhet meg a Bizottság egyes konkrét szolgálatai által nyújtott támogatás nélkül sem.
Jogi szempontból azonban ez a kérdés teljes mértékben a tagállamok kezében van, csakúgy, mint a vámrendszer erősítéséhez szükséges erőforrások rendelkezésre bocsátása.
A Bizottság mindent megtesz, ami lehetséges az együttműködés érdekében, de azt kell mondanom, hogy a tagállamok együttműködése nélkül lehetetlen a cigarettacsempészet és különösen a HÉA-csalás elleni hatékony és eredményes küzdelem.
Azt hiszem, érdekeink itt közösek, és folyamatosan fel kell vetnünk ezt a kérdést az együttműködés fejlesztése érdekében.
Ezen kívül - talán a tolmácsolásból ezt nem jól értettem- a Philip Morris megállapodást 10 tagállam és az Európai Bizottság kötötte egyfelől, és a Philip Morris másfelől, ami elég egyedülálló.
A Bizottság, jogi szolgálatai, és az OLAF érték el ennek a megállapodásnak a megkötését, és Gräßle asszony segítségével ez a munka tovább folytatódik.
Így azt gondolom, a jövőben is lesz miről beszámolnunk.
A fő gond azonban valóban az, hogy egyes tagállamok vonakodnak elfogadni a beterjesztett kölcsönös adminisztratív segítségnyújtási javaslatot, amely platformként szolgálhatna.
Együttműködési platformot ajánlunk, és mégis vannak vonakodó tagállamok, egyes nagyobb tagállamok is (magam is megpróbáltam a legnagyobb tagállam néhány miniszterét meggyőzni arról, hogy legyenek nyitottabbak ez iránt a javaslat iránt).
Valamiért sok a gyanakvás, ugyanakkor korábbi pénzügyminiszterként tudom: a vám- és HÉA-csalás elleni küzdelem csak a tagállamok közötti együttműködéssel lehetséges.
A vitát lezárom.
A szavazásra 2007. október 11-én, csütörtökön kerül sor
Írásbeli nyilatkozatok (az eljárási szabályzat 142. cikke)
írásban. - (IT) Az EU-n belüli csalás elleni küzdelem előadójaként üdvözlöm a Philip Morris céggel kötött megállapodást melynek tárgya a cigarettacsempészet ellen a vámrendszernél történő küzdelem.
A vámcsalás egyike a Közösség pénzügyi érdekeit leginkább károsító tényezőknek, a cigarettákkal kapcsolatos csalás pedig ennek egyik legérzékenyebb területe.
Az OLAF közelmúltbeli műveletei - mint például a Diabolo-művelet (135 millió cigaretta lefoglalása, becsült veszteség 220 millió EUR) - megmutatták, hogy a vámcsalás ellen lehet és kell küzdeni: fontos az európai szervek műveleti kapacitásának megerősítése.
A Philip Morris vállalattal kötött megállapodás nemcsak a dohánytermékek területén, hanem a hamisítás elleni küzdelem egyéb területein is példaként szolgálhat.
A Philip Morris által fizetendő kártérítést, amely megközelítőleg 1 milliárd EUR-t tesz ki, az EU-ban a hamisítás elleni harchoz kellene felhasználni.
A következő ülés napirendje: lásd a jegyzőkönyvet
Az ülés berekesztése
(Az ülést 23.40-kor berekesztik.)
Az ülés megnyitása
(Az ülést 9.00-kor megnyitják.)
Dokumentumok benyújtása: lásd a jegyzőkönyvet
Az EK és az Egyesült Államok közötti légiközlekedési megállapodás (vita)
A következő napirendi pont El Khadraoui úr jelentése a Közlekedési és Idegenforgalmi Bizottság részéről a Tanács és az Európai Unió tagállamai kormányainak a Tanács keretében ülésező képviselői által elfogadott, egyrészről az Európai Közösség és tagállamai, és másrészről az Amerikai Egyesült Államok közötti légiközlekedési megállapodás megkötéséről határozatra irányuló javaslatról [8044/3/07 - - C6-0210/2007 -.
a Bizottság alelnöke. - (FR) Tisztelt elnök asszony, hölgyeim és uraim, El Khadraoui úr! A Parlament fontos politikai szerepet játszott abban, hogy április 30-án Washingtonban aláírhattuk az első EU-USA légiközlekedési megállapodást.
A megállapodás március 14-i támogatásával, még mielőtt a Közlekedési és Idegenforgalmi Bizottság megtette a bejelentését, a Parlament döntő szerepet játszott a transzatlanti légi közlekedést szabályozó rendelkezések korszerűsítésében, és ezzel új lehetőségeket kínált az európai polgárok számára.
A megállapodás jövő márciusában lép hatályba, az európai és amerikai vállalkozások indulásra készen várják az új transzatlanti csatlakozásokat.
A megállapodás érvényesüléséért felelős vegyes bizottság már júniusban összeült.
A következő ülés novemberben esedékes, hogy biztosítsák a zökkenőmentes alkalmazást és elkezdjenek dolgozni olyan fontos kérdéseken, mint a verseny és a biztonság.
Számos olyan lényeges pontot vetnek fel a megállapodással kapcsolatos mai hivatalos vitán, amit én is osztok.
Hangsúlyozzák a megállapodás második szakaszának fontosságát, amely felgyorsítja az amerikai piacokhoz való hozzáférést - különösen az Egyesült Államokban való európai befektetések eszközeként.
Hangsúlyozzák annak a fontosságát, hogy a szabályozásaink közelítsenek egymáshoz, különösen a biztonság tekintetében, javaslatot téve az "egy ablakos biztonság” bevezetésére.
Hangsúlyozzák a környezetvédelmi szempont és a CO2 kibocsátáskereskedelem fontosságát.
Végül hangsúlyozzák a Parlament tájékoztatásának és az azzal való konzultálásnak a fontosságát.
Osztom szakpolitikai prioritásaikat.
Üdvözlöm a két intézményünk közötti megállapodást egy politikailag mind Európában, mind az Egyesült Államokban ennyire érzékeny ügyben.
Nagyon nagy örömömre szolgál az is, hogy a Parlament elviszi Európa hangját az Egyesült Államokba az USA Kongresszusával és kormányával folytatott folyamatos párbeszéden keresztül.
Fáradhatatlanul együtt kell dolgoznunk azokat a pontokat illetően, amelyek problémát jelentenek Washingtonnal.
A Nemzetközi Polgári Repülési Szervezet szeptemberi montreali közgyűlése csalódást keltett.
Amint tudják, az EU és európai szomszédai - 42 ország - kényszerült arra, hogy fenntartásainak adjon hangot a CO2-kibocsátáskereskedelemmel kapcsolatos határozat miatt, mert más állásponton vagyunk, mint az USA és mint a világ többi része.
A Képviselőház elfogadott egy módosítást, amely korlátozza annak lehetőségét, hogy amerikai vállalkozások külföldi irányítás alá kerüljenek.
Noha a módosítást a Szenátus még nem szavazta meg, ez beárnyékolja a megállapodás második szakaszával kapcsolatos tavasszal kezdődő tárgyalásokat.
Az Európai Parlament - hozzám hasonlóan - felhívta erre a Kongresszus és az USA Kormánya figyelmét, és mindannyiunknak továbbra is arra kell fordítanunk energiánkat, hogy megakadályozzunk minden olyan lépést, amely nem összeegyeztethető a légiközlekedési ágazat normalizálásával.
Ha azonban ezek az események a leküzdendő akadályok irányába mutatnak, nem szabad elfelejtenünk a legfontosabbat.
Európa és az USA közötti munka szilárd alapja az, hogy egyenlőként kezeljük egymást.
Hat hónappal ezelőtt nem ez volt a helyzet.
Ennélfogva erre az eredményre kell építenünk, amely négyévnyi munkánk gyümölcse.
Nyilvánvalóan, elnök asszony, hölgyeim és uraim, El Khadraoui úr, szeretném, ha tudnák, hogy kész vagyok és szándékomban áll elérni mind a Parlament, mind a Tanács által kitűzött politikai célokat, és nagy örömömre szolgál Európa egysége a kérdésben, nagy örömömre szolgál az európaiak uniója.
Tisztelt elnök asszony, alelnök úr, hölgyeim és uraim! Amikor ma délután végül zöld utat adunk az EU és az Egyesült Államok közötti légiközlekedési megállapodásnak, az nem csak a sok éven át tartó, nehézségekkel teli eljárás végét fogja jelenteni, hanem egy új fejezet kezdetét is a légi közlekedés történetében, következményei pedig - ha nem is pontosan kiszámíthatóak - de mérhetetlenül fontosak lehetnek.
Ugyanakkor tisztában vagyunk azzal, hogy ez csak egy átmeneti szakasz, és rengeteg munka áll még előttünk, hogy elérjük azt a többé-kevésbé integrált transzatlanti légi forgalmi piacot, amelyet célul tűztünk ki.
Néhány képviselő szerint máris túl sok engedményt tettünk az amerikaiaknak ebben az első szakaszban.
Úgy gondolják, hogy a tárgyalási szándék semmivé fog válni, különösen, mivel az USA-ból érkező légi járatok ténylegesen belföldi járatként utazhatnak egyik tagállamból a másikba, míg mi ezt nem tehetjük meg az USA területén.
Mindkét fél megkapja azt, amit mi az ötödik légi szabadságnak hívunk, amely az amerikai légi járatok számára lehetővé teszi, hogy továbbrepüljenek Afrikába vagy Ázsiába Európán keresztül.
Fordítva ez szintén lehetséges, de kevésbé fontos - az USA földrajzi elhelyezkedése miatt.
Mi több, jövő márciustól a bizonyos repülőterek hozzáférhetőségével kapcsolatban még meglévő korlátozások is megszűnnek: csak gondoljanak a Heathrow-ra, amelyet jelenleg csak két amerikai légitársaság használhat.
Bizonyos értelemben tehát nincs igazi egyensúly, másfelől viszont, biztos úr, a megállapodás nyilvánvalóan előrelépés, és javulást eredményez a jelenlegi helyzethez képest.
Először is, a megállapodás véget vet a jogbizonytalanságnak, amely az Európai Bíróság 2002. évi ítéletei óta tapasztalhatók, amelyek szerint a nyílt légtérrel kapcsolatos, meglévő kétoldalú megállapodás olyan jogszerűtlen elemeket tartalmaz, amelyek módosításra szorulnak.
Másodszor a fogyasztók számára érezhető lesz a különbség.
Míg mostanáig csak a nemzeti fuvarozók és az amerikai légitársaságok repülhettek a tagállamokból az Egyesült Államokba, a jövőben bármelyik európai légi fuvarozó Európa bármely pontjáról az Egyesült Államok bármely pontjára repülhet úgy, hogy onnan folytathatja az útját például Mexikóba vagy Dél-Amerikába.
Ez kétségtelenül több választási lehetőséget fog jelenteni az ügyfelek számára, és valószínűleg az árakat is alacsonyabbá teszi.
Harmadszor a mindkét oldal által kinevezett szakértőkből álló vegyes bizottság létrehozásával - amelyre Ön, biztos úr, szintén hivatkozott - egy olyan intézményt hozunk létre, amely a megállapodással kapcsolatos összes kérdést, valamint a szociális, környezetvédelmi és biztonsági szabályozásokkal stb. kapcsolatos kérdéseket vitatja meg.
Ez tehát egy olyan eszköz, amely felerősítheti a bizalmat és a megértést mindkét oldalon.
Ez nagyon fontos, mert a transzatlanti piac megnyitásával párhuzamosan természetesen létfontosságú, hogy a szabályozások magas szinten váljanak egymással fokozatosan harmonizálttá és összehangolttá.
Ahogy a hatóságok kapcsolata javul, és a szoros együttműködés előnyei nyilvánvalóvá válnak, az amerikaiak szintén nyitottabbak lehetnek a további engedményekre az USA belső piacához való hozzáféréssel kapcsolatban.
Végül is még mindig számos megoldatlan probléma van: Önök már hivatkoztak is rájuk.
A kabotázsról, az európai légitársaságok letelepedési jogáról, az ellenőrzéssel és tulajdonlással kapcsolatos szabályokról és az egyéb, még meglévő korlátozásokról beszélek.
Annak ismeretében tehát, hogy a tárgyalások második szakasza rövidesen - jövő nyáron - kezdetét veszi, a Bizottságnak el kell gondolkodnia egy jó tárgyalási stratégián.
Valójában mit is akarunk elérni?
Mik a prioritásaink?
Hogyan győzhetjük meg az amerikaiakat, hogy újabb lépéseket tegyenek?
Hol tehetünk engedményeket anélkül, hogy ez ne jelentsen hátrányt a számunkra?
Önnek nem kell mondanom, biztos úr, hogy a kontextus nagyon problematikus.
A jövő évben elnökválasztás lesz.
Általános bizalmatlanság tapasztalható az Egyesült Államokban, amely egészen a Kongresszusig elér, azzal kapcsolatban, hogy harmadik felek ellenőrzést gyakorolhassanak olyan stratégiai ágazatokban, mint például a légi szállítás.
Az amerikai szakszervezetek attól tartanak, hogy elveszítik a befolyásukat az ágazaton belül a külföldi beavatkozás következtében, leginkább azért, mert úgy érzik, ez sikeres lehet, és mert van egy feltételezés, miszerint az európai légitársaságok jobban szervezettek és könnyedén nagy szeleteket hasíthatnak ki a piacból.
Ezek után természetesen ott vannak az európai választások.
Valamint ott vannak a jelenlegi problémák is.
Ön hivatkozik amerikai kollégánk, Oberstar kongresszusi képviselő úr azon kísérletére, hogy egy másféle értelmezést adjon a megállapodás bizonyos elemeinek.
Mindezek elmondása után azonban mi - előadóként és Parlamentként - ma délután zöld utat adunk neki.
Teljes szívünkből igennel fogunk szavazni.
Természetesen követni fogjuk az előkészületeket.
Reméljük, hogy szorosan bevonnak majd minket a munkába, csakúgy, mint a múltban.
Számítunk rá.
a PPE-DE képviselőcsoport nevében. - (DE) Tisztelt elnök asszony! A Parlament és különösen képviselőcsoportom, a PPE-DE ma nagy többséggel meg fogja szavazni ezt a megállapodást, mert végül is egy jó időközi eredményt értünk el.
Ez azonban csak időközi eredmény; ahogy Barrot alelnök úr és előadónk, El Khadraoui úr is elmondta, még mindig vannak fontos, megoldásra váró kérdések a nyílt égboltról szóló megállapodással kapcsolatban: olyanok, mint a kabotázs, a letelepedési jog, tulajdonjog, az állami támogatás és számos egyéb kérdés.
Eltekintve attól, hogy sikerült viszonylag jó időközi eredményt elérnünk, a megállapodás rávilágít rendszerünk számos gyenge pontjára.
Ezek már bemutatásra kerültek.
A jövőben erőfeszítéseket kell tennünk annak biztosítsa érdekében, hogy Parlamentünknek - hasonlóan partnerünkhöz, az USA Kongresszusához, amely az elmúlt évszázadok során számos jogot szerzett magának - több lehetősége legyen e megállapodás tartalmának befolyásolására.
Ez alkalommal az előrelépéseket bizonyos mértékben a rendszerrel való trükközésnek köszönhetjük - a beavatkozásnak, mielőtt a Tanács szót kapott -, de hosszútávon jobb szabályozásra van szükség a tartalom alakítására.
Ezen a ponton szeretném újra felhívni a figyelmet egy fontos kérdésre - különösen Európa és az USA közötti - légi közlekedéssel kapcsolatban.
A biztonsági intézkedések és vizsgálatok lényegesek az utasok e közlekedési mód használata közbeni nyugalma érdekében.
Azonban a biztonsági intézkedéseket nem szabad kirakatintézkedésekként félreértelmezni, amely csak kényelmetlenséget okoz az utasoknak, de a biztonságot nem növeli.
Emiatt - immár sokadszor - a fedélzetre vihető folyadékokkal kapcsolatos szabályozást meg kell változtatni!
a PSE képviselőcsoport nevében. - Tisztelt elnök asszony! Először is szeretném az Ön, a Bizottság alelnöke és tisztelt képviselőtársaim elnézését kérni, mert beszédemet követően el kell hagynom a termet egy interjú miatt.
Nem szokásom ilyet tenni, így elnézést kérek azért, hogy a vita további részére nem maradhatok.
Szeretnék köszönetet mondani kollégámnak, El Khadraoui úrnak jelentéséért, és szeretném figyelmeztetni őt, hogy megdöntheti a rekordomat, mint a leghosszabb ideig szolgálatban lévő előadó a parlamentarizmus történetében, ha folytatja ezt az aktacsomót!
Legyünk őszinték!
Az Európai Unió és az USA között kötött házasság, amely a polgári légi szállítással kapcsolatos légiforgalmi megállapodásban öltött testet, érdekházasság, ahol az EU a sóvárgó vőlegény, az USA pedig a rendkívül vonakodó menyasszony.
Most pedig, amikor el akarjuk hálni a házasságot, azt vesszük észre, hogy az amerikai menyasszony az európai vőlegényt nem találja túl vonzónak, és, miután az esküvő napján már megkapta, amit akart, az amerikai menyasszonyt nem lehet a házasság elhálásával zaklatni, mivel Oberstar képviselő úr ott áll a pár felett puskával a kezében.
Nagy különbség van az EU és az USA között a légi közlekedéssel kapcsolatos politikát illetően, és nem lennék meglepődve, ha az elkövetkező hetekben és hónapokban azt hallanám, hogy a második szakaszbeli tárgyalások elakadtak, mivel az USA nem hajlandó lépéseket tenni kulcsfontosságú ügyekben.
Attól tartok, hogy az európai vőlegény annyira szeretné elhálni az érdekházasságot, hogy újra beadjuk a derekunkat a vonakodó menyasszonynak.
Mi a helyzet az ETS-sel és a biztonsággal kapcsolatban, ahol az EU és az USA két külön világ?
Mi a helyzet az amerikai légitársaságok külföldi tulajdonjogával kapcsolatban vagy az ötödik szabadság kölcsönösségével?
Mi a helyzet az utaslistákkal és a 11. fejezet szerinti védelemmel?
Ezek mind olyan kérdések, amelyek megosztanak minket, és - míg elfogadom, hogy van szándék arra, hogy leüljünk és tárgyaljunk - úgy fog tűnni a számunkra, hogy a feltételeket mindig az amerikaiak diktálják.
Mindenkinek sok sikert kívánok az erőfeszítéseikhez, és a PSE képviselőcsoport igennel fog szavazni.
Őszintén remélem azonban, hogy a tárgyalások sikeresek lesznek, és egy kiegyensúlyozottabb, a kölcsönösségen alapuló tisztességes megállapodás vár az út végén.
De kétségeim vannak ennek bekövetkeztével kapcsolatban az USA hozzáállása miatt, és azt kérdezem, hogy az út, amin járunk, nem vezeti-e ezt az érdekházasságot egy Las Vegas-i típusú váláshoz?
az ALDE képviselőcsoport nevében. - Tisztelt elnök asszony! Én helyettesítem kollégámat, in 't Veld asszonyt.
Meghajlok más embereknek az e megállapodás technikai sajátosságaival kapcsolatos tudása előtt.
Az Európai Parlament Londont képviselő tagjaként - amely város a Heathrow repülőtérnek ad otthont - nyilván inspirál az a tény, hogy a megállapodás több versenyelőnyt hoz az utasoknak, és ennyiben jó, hogy megkötésre került.
Szeretnék a megállapodás biztonsági aspektusával foglalkozni, miután a jelentésből az derült ki számomra, hogy ennek szabályozása nagyrészt a vegyes bizottságra marad.
Egyetértek azzal, hogy a jelentés üdvözli az EU és az USA légtéri biztonságért felelős hatóságai közötti együttműködést.
Azonban - ahogyan a jelentés is kimondja - a biztonsági intézkedéseknek megfelelő kockázatelemzésen kell alapulniuk, és nem lehetnek eltúlzottak vagy koordinálatlanok, valamint hogy az európai és az amerikai polgárok magánéletét tiszteletben kell tartani az utasok személyes adatainak az EU és az USA közötti kicserélésekor.
A képviselők jelentékeny ellentmondásokra fognak felfigyelni az utasnyilvántartási adatállományról (PNR-) szóló megállapodással kapcsolatban.
Az Európai Parlament nyilvánvalóvá tette, hogy a megállapodás megalkotása során nem játszott olyan jelentős szerepet, mint szeretett volna.
Nyilvánvalóan, az európai adatvédelmi biztosok véleménye szerint gyengülnek az új megállapodás szerinti garanciák a korábbi megállapodásokhoz képest, valamint hogy az új megállapodás számos komoly kérdést hagy nyitva és hiányossággal bír.
Míg Barrot biztos úr üdvözölte azt a fontos szerepet, amit a Parlament játszott a szabályozási keret korszerűsítésében a légiközlekedési üzletág egyéb vonatkozásai tekintetében, attól tartok, hogy csalódottságunknak kell hangot adnunk azzal kapcsolatban, hogy nem járulhattunk hozzá szándékainknak megfelelő mértékben a magánélet és a személyes adatokkal kapcsolatos garanciák végrehajtása tekintetében.
Az utasnyilvántartási adatállományról szóló megállapodás szerinti adatokat 15 évig megőrzik, ami - véleményem szerint - eltúlzott és amit a jelentés szerint mi nem akarunk.
Az USA érzékeny adatokhoz férhet majd hozzá, amelyeket csekély súlyú bűncselekmények esetén fel is használhat, amivel nem a terrorizmus ellen harcol.
Mindent egybevetve - míg üdvözlöm a megállapodás egészének létrejöttét - attól tartok, azt kell mondanom, hogy az utasnyilvántartási adatállomány cseréivel kapcsolatos területen nem biztosítottak a jelentés azon törekvései, miszerint a biztonsági intézkedéseket megfelelően értékelni kell a leküzdeni kívánt kockázathoz való hozzájárulásuk tekintetében, azok nem lehetnek túlzottak, és védeniük kell a magánéletet.
a Verts/ALE képviselőcsoport nevében. - (DE) Tisztelt elnök asszony, biztos úr! Ez nem az első alkalom volt, mikor kemény tárgyalópartnerrel kerültek szembe, hogy finoman fogalmazzak, mert a tapasztalatok alapján abból indulhattak ki, hogy Európa mindig, mindenre rábólint.
Mint ezelőtt is, ha végigolvassuk ezt a dokumentumot, nyilvánvalóan az USA malmára hatja a vizet.
Hogy van-e benne bármi az Európai Unió számára is, az később kiderül, mivel egy vegyes bizottság nem több puszta lehetőségnél; ez még nem siker, különösen, hogy az USA máris megkérdőjelezi a kimenetelét.
Nem látom még az egyensúlyt, és nagyon kevés figyelmet kapnak a követeléseink.
Nagyon találó az előző felszólaló által az igen bizarr érdekházassággal vont párhuzam.
A légi közlekedés biztonságával, a környezetvédelemmel és a tulajdonjoggal kapcsolatos kérdések még megoldatlanok.
A biztonság kérdésével kapcsolatban nem értük el azt, amit el kell érnünk.
Az adatbiztonság kérdésével kapcsolatban - az európai polgárok védelme az eltúlzott intézkedésekkel szemben - még mindig nem értük el azt az eredményt, amit el kell elérnünk.
Ráadásul a légi közlekedéshez hozzájárul a kiotói cél elérésével kapcsolatos, még mindig masszív kudarcunk.
A jelenlegi növekedési ráta mellett Európának számottevő nehézségekkel kell majd szembenéznie, hacsak nem jutunk az USA-val közös megállapodásra, aminek ebben a pillanatban semmi jelét nem látom.
Legfeljebb bizonytalan kezdeti lépéseket látok, de Európának magabiztosabbnak kell lennie, és egyhangúlag kell fellépnie a tárgyalások során, mert ami eddig történt, az lehetőségeket ad a számunkra.
Az előnyöket azonban még nem arattuk le, és magabiztosan állíthatom, hogy az Európai Parlament és a Közlekedési és Idegenforgalmi Bizottság nagyon tüzetesen meg fogja vizsgálni e vegyes tárgyalóbizottság munkájának eredményeit.
a GUE/NGL képviselőcsoport nevében. - (EL) Tisztelt elnök asszony, hölgyeim és uraim! Az EU légi közlekedéssel kapcsolatos külpolitikájának középpontjában egy, az Európai Unió és az Amerikai Egyesült Államok közötti nyílt légiközlekedési térség létrehozása áll.
Ez a politika teljes mértékben a tőke érdekeit szolgálja.
Arra használják, hogy nyomás gyakorlásával és fenyegetésekkel létrehozzon két vagy három, monopóliummal rendelkező légiközlekedési vállalkozáscsoportot az EU-n belül.
Ők jelentik majd a nemzetközi légi közlekedés választékát, míg a többi légitársaság - már ami megmarad - regionálissá válik és tevékenysége a tagállamok határain belülre korlátozódik majd.
Az Alitalia, az Olympic Airlines és egyéb, tagállamokbeli légitársaságok dolgozói által érzékelt erős nyomás és fenyegetések jellemzik azt, ami most történik.
A konfliktusok nyilvánvalóak voltak az Egyesült Államokkal folyt tárgyalások során.
Az ennek eredményeként létrejött megállapodás és a lemorzsolódás jelei következhetnek az Airbus és a Boeing állami támogatásaiból, az amerikai nemzetközi járatok elleni szabotázsakciók megelőzéséből és abból, hogy az USA kormánya megtagadta annak lehetővé tételét, hogy az európai légifuvarozók részt vegyenek amerikai légitársaságokban vagy azokat kivásárolják.
A megállapodás mutatja a kompromisszum szintjét az EU és az Egyesült Államok között.
Ez távol áll az emberek igényeitől, viszont hozzá fog járulni a fokozott koncentrációhoz a légitársaságok kivásárlása és összeolvadása következtében.
Minden ilyen területen komoly problémák maradtak mind a személyes adatok védelmével, mind pedig a környezetvédelemmel kapcsolatban.
Ezen okok miatt mi az Egyesült Államok és az Európai Unió közötti légiközlekedési megállapodásra irányuló javaslat ellen fogunk szavazni.
az ITS képviselőcsoport nevében. - (IT) Tisztelt elnök asszony, hölgyeim és uraim! A kölcsönösség fontos érték az emberek közötti kapcsolatok területén, és még fontosabb az államok közötti kapcsolatokban, még ha azok kereskedelmi jellegűek is.
Valójában megpróbáltam néhány módosítást tenni El Khadraoui úr jelentéséhez, amely sikertelen kísérletnek bizonyult arra, hogy felhívjam bizottsági kollégáim figyelmét erre és egyebekre.
Egy olyan korban, amikor a közlekedés létfontosságú, és amikor a légi közlekedés korábban elképzelhetetlen lehetőségeket teremt az utazásra, az országok közötti légiközlekedési megállapodások egyértelműen szükségesek és kívánatosak.
Ami nem egyértelmű azonban az az, hogy ebben a jelentésben - az Európai Unió által elfogadott egyéb jogi aktusokhoz hasonlóan - miért tűnünk képtelennek megkövetelni a kölcsönösséget, amely egyenlő versenyfeltételeket is jelent.
Polgárokként kell érvelnünk, különösen nekünk képviselőknek, mivel mi vagyunk az egyetlen uniós intézmény, amely közvetlen megbízatással rendelkezik az emberektől.
Tehát ha a Parlament bizonyítani kívánná az egyéb intézmények politikájának alakítására irányuló független képességét, akkor cselekedeteiben és (noha korlátozott) együttdöntéseiben kellene bizonyítania, hogy nem lehet könnyedén félresöpörni nem európai érdekekkel.
Ez a helyzet El Khadraoui úr mai jelentésével is, amely egyébként számos tekintetben kiváló, és szeretném ezt az alkalmat megragadni arra, hogy megköszönjem a munkáját.
Mint oly sok alkalommal azonban, ebből a jelentésből is hiányzik a kapacitás arra, hogy nyilvánvalóvá tegye: ha szabad versenyt akarunk, akkor mindenképpen meg kell teremteni a kabotázs egyenlő feltételeit, és be kell tartani a szociális és környezetvédelmi normákat.
A kölcsönösség nem működik a biztonság és az utasok jogai tekintetében sem.
Továbbá a jelentés felismeri, hogy a légiközlekedési ágazatnak számos negatív következménye van, amellyel hozzájárul az éghajlatváltozáshoz.
Ennélfogva nem tudom megérteni, hogy képviselőtársaim miért nem támogatták az általam benyújtott módosító javaslatot a repülőgépek kibocsátott kondenzcsíkokban található vegyületek káros hatásával és annak valószínűségével kapcsolatban, hogy e hatások a légi közlekedés növekedésével emelkedni fognak, módosításom ekként pedig arra szólított fel, hogy a légi közlekedés bekerüljön az európai kibocsátáskereskedelmi rendszerbe.
Végül, a nemzetközi szociális jogszabályok alkalmazásával kapcsolatban nekem nem úgy tűnik, hogy az európai és az amerikai társaságok egyenlő helyzetben lennének, tehát kétoldalú jogokról itt sem beszélhetünk.
Ez azt gondolom elég indok ahhoz, hogy miért szavazok a jelentés ellen.
(DE) Tisztelt elnök asszony, alelnök úr, hölgyeim és uraim! Szeretném visszautasítani Lichtenberger asszony és Romagnoli úr állításait.
Természetesen nincs teljes kölcsönösség a jogokat illetően, de a korábbi helyzethez képest ez egy kiegyensúlyozott megállapodás, és ez az oka annak, hogy mi mellette szavazunk.
Ha elfogadják azt az álláspontot, hogy ez nem egy kiegyensúlyozott megállapodás, akkor mindenképpen szavazzanak ellene, de mi egyetértünk az előadóval abban, hogy ez egy kiegyensúlyozott első lépés, és abban is, hogy ezt egy második lépésnek kell követnie.
Természetesen támogatom az előadó azon követelését - ahogy kollégám, Rack úr elmondta -, hogy mihamarabb eljussunk a második szakaszba.
Egyszerűen csak ki kellene használnunk azt, amiben megállapodtunk.
Arra sürgetem tehát az európai légitársaságokat, hogy éljenek a megállapodás nyújtotta új lehetőségekkel, ami a tulajdon- és ellenőrzési jogokat illeti, kezdjenek engedélyezési műveleteket, folytassanak márka-politikát és vegyenek részt az USA kormányának programjában.
Nem szabad a második szakaszra várniuk; már most használniuk kell az első szakaszt, hogy mire a tárgyalások második szakaszába érünk, hasznosíthassuk a kezdeti tapasztalatokat és meghatározhassuk azokat a területeket, ahol az európai társaságok jogait tekintve még mindig hiányosságok mutatkoznak az amerikai piacon.
Fel kell továbbá szólítanunk a Kormányt és a saját Bizottságunkat, hogy hasznosítsák a megállapodás nyújtotta lehetőségeket, és például egyezzenek meg egy egyablakos biztonsági rendszerben tartósabb módon.
Ezt el lehet érni a vegyes bizottságon keresztül és a kormánnyal folytatott együttműködés révén, és megmutathatjuk az állampolgároknak, hogy a megállapodás hasznos a számukra, különösen, ha nem akarnak egy második biztonsági ellenőrzésen is átmenni a repülőtereken.
Munkatársaim és jó magam is szeretnénk köszönetet mondani a Bizottságnak a kiváló együttműködésért, de ragaszkodnunk kell a hasonlóan jó együttműködéshez a folyamat második szakaszában is.
Felhívom az amerikaiak figyelmét arra, hogy fogadják el Oberstar úr indítványát, mert ha meg akarják akadályozni a megállapodást az egyoldalú módosításaikkal, élesen fogunk reagálni.
Hadd mondjam el tehát az amerikaiaknak, hogy örömmel folytatjuk a Kongresszus és az Európai Parlament közötti tárgyalásokat, de nem áshatják alá a megállapodást elfogult értelmezésükkel.
(DE) Tisztelt elnök asszony, biztos úr! Először is szeretnék köszönetet mondani az előadónak, mert tiszta képet adott a helyzetről és az elfoglalt álláspontról.
Először a pozitívumokról, amelyeket az előttem szóló is említett.
Az USA és az EU közötti nyílt égboltról szóló megállapodással lehetőségünk nyílik arra, hogy légi járatokat indítsunk az Európai Unióból az Egyesült Államokon keresztül olyan harmadik országokba, mint Mexikó vagy a dél-amerikai államok.
Lehetőséget ad arra is, hogy bármely légi szállító, amelynek székhelye az Európai Unióban van, az EU bármely pontjáról az USA bármely pontjára, kapacitás- vagy árkorlátozás nélkül repülhessen, és én egyetértek az előttem szólóval: ezeket a lehetőségeket ki kell használnunk.
Az amerikai légitársaságokba történő befektetés területén szintén értünk el eredményeket ezzel a megállapodással.
A nyílt égboltról szóló megállapodás tehát megteszi az első fontos lépést az egyik oldal által sem korlátozott nyílt légiközlekedési térség felé.
Így ez hasznos új légi utakat teremthet számos új munkahellyel.
Másfelől - ahogy már elhangzott - egyértelművé kell tenni, hogy ez csak az első lépés, és nem lehet végleges megállapodásnak tekinteni.
Azt várjuk a Bizottságtól a második szakaszban, hogy tárgyaljon az USA-val az olyan megoldatlan kérdésekről, mint a kabotázs, a letelepedési jog, a tulajdonjog és az állami támogatás.
A biztos úr igen egyértelművé tette a konfliktus lehetőségét, de én azt remélem, hogy a transzatlanti bizottságban végzett munka előrelépéshez fog vezetni, hogy végül olyan kölcsönös jogokkal rendelkezzünk, amelyek végrehajthatók, valamint egy olyan nyílt égboltról szóló megállapodást, amely méltó a nevére.
Ezzel párhuzamosan a bizottságnak nyomást kell gyakorolnia, hogy az USA-ból érkező repülőgépeket bevonják a kibocsátáskereskedelembe, mivel tisztában vagyunk azzal, hogy nem túl sokat értünk el az ICAO találkozón, ahogyan azt Ön említette.
Természetesen az egyablakos biztonsági rendszer iránti igényünket is hangsúlyozni kell.
Hölgyeim és uraim! Szeretném köszönteni az Európai Parlament új képviselőjét, Georgiou urat, akinek át is adom a szót.
- (EL) Tisztelt elnök asszony! Az elmúlt évek során figyelemmel kísértem az európaiak elkeseredett kísérleteit arra, hogy légiközlekedési megállapodást írjanak alá az Egyesült Államokkal.
A részünkről megmutatkozó erőteljes hajlandóság ellenére is észre kellett vennem az amerikaiak vonakodását.
Ha az európaiak egy nagyobb szabású megállapodást akarnak elérni, figyelmeztetnünk kell őket arra, hogy legyenek készek egy kitöltetlen csekket átnyújtani.
Ezek a megállapodások azonban, elnök asszony, nem pusztán gépeket, érdekeket és társaságokat érintenek.
Ezek a megállapodások embereket érintenek; embereket, akik Európából az Egyesült Államokba utaznak.
Néhányan görögök, akiket máshogy kezelnek, mint a többi európait.
Sokat tudnának mesélni azokról a nehézségekről, amiken keresztül mennek, míg beszerzik a vízumot az USA-ba, és ami akkor várja őket, amikor megérkeznek; ellenőrzéseknek és átkutatásoknak vannak kitéve, mintha potenciális terroristák volnának.
Nyilvánvalóan megérti, hogy ez stresszt okoz, legalábbis a görögök számára, akik - bárhogyan is - Európa részét képezik.
Elnök asszony, ha ezek a kormányok és parlamentek között kötött megállapodások nem érintik meg az európai emberek és polgárok szívét és lelkét, akkor rendkívül rövid életűek és tökéletesen sikertelenek lesznek.
Szeretném, ha ez utasításaink között szerepelne, amikor újra megkíséreljük a tárgyalást.
A megállapodásoknak egyenlőségen, becsületességen és viszonosságon kell alapulniuk.
Tisztelt elnök asszony! Először is üdvözlöm a megállapodás elvét.
Az Egyesült Államok és az EU közötti megállapodás, ha a tárgyalások befejeződnek, hatalmas és történelmi fejlemény lesz.
Az EU légitársaságai számára ez több, az Egyesült Államokba tartó transzatlanti járatot jelent.
A légi utasok szempontjából ez szintén előnyös, a több légitársasággal nagyobb verseny és alacsonyabb jegyárak járnak.
Európában már láttuk azt a pozitív hatást, amit a légiközlekedési ágazat alacsony jegyárai jelentenek, ami hatalmas növekedést okoz az utasok számában.
Elismeréssel adózom az uniós tárgyalóknak, amiért sikeresen vettek részt a rendkívül kemény tárgyalásokon.
Ezek még nem zárultak le, és nagyon sok türelemre és diplomáciára lesz szükség, de amikor ez végül megtörténik, akkor a nettó eredmény remélhetőleg megéri a várakozást.
Őszintén remélem, hogy a megállapodással kapcsolatos kiemelt problémák leküzdhetőek.
Egyetértek az összes előttem szólóval a problémákat illetően.
Keményen kell dolgoznunk, hogy biztosítsuk, hogy ez egy kölcsönös megállapodás legyen, és hogy a nap végén mi lobogtassuk Európa zászlaját azáltal, hogy ragaszkodtunk ahhoz, hogy ami nekik jár, az nekünk is jár.
Hiszek abban, hogy méltánytalanok az Egyesült Államok hatóságainak azon korlátozásai, amelyek személyi adatok biztonsági okokból történő megkövetelésével kapcsolatosak.
Biztosítanunk kell, hogy ez nem rettenti el az EU utasait attól, hogy az Egyesült Államokba utazzanak, mert ha nem oldjuk meg ezt a problémát, akkor ez komoly elrettentő erőt jelenthet.
Most nagyon helyi és vidéki leszek.
Van egy másik problémám, miszerint Írország első nemzetközi transzatlanti repülőtere a Shannon repülőtér volt.
Sokáig ez jelentette a kaput Európába, de a megállapodás következtében a Shannonon kötelező útmegszakítás fog bekövetkezni.
Ez jelentősen ront a Shannon repülőtér életképességén, és komoly hatása lesz a közép-nyugati régióra, amely egy rendkívül hátrányos helyzetű régió.
Ez azonban nem Európa ügye, hanem az ír kormányé.
Még egyszer tehát: az EU-nak nagy szüksége van egy megállapodásra, az utasoknak szükségük van megállapodásra - de nem minden áron.
a Bizottság alelnöke. - (FR) Tisztelt elnök asszony! Szeretnék köszönetet mondani minden felszólaló képviselőnek.
Először és elsősorban, válaszul az előadónak, El Khadraoui úrnak: mindenképpen elmondható, hogy az első szakaszban kiegyensúlyozott megállapodás született.
Az elkötelezettség az Egyesült Államok részéről is megvolt a második szakasz megtárgyalására.
Még kötelezettség is van a tárgyalások ideiglenes alkalmazást követő 60 napon belüli elindítására.
Az európai oldal megtorló intézkedéseket hagyott jóvá.
Lehetséges visszatérni bizonyos engedményekre, ha a második szakasz nem felel meg az európai érdekeknek.
Ez nyilvánvalóan elég lényeges pont.
A Bizottság már megkezdte a tárgyalásokat a tagállamokkal egy különös tárgyalóbizottsággal kapcsolatban, amely meghatározná a tárgyalási stratégiát a második szakaszra.
Ön - csakúgy, mint Jarzembowski úr - ragaszkodott hozzá, hogy határozzunk meg egy jó tárgyalási stratégiát.
Nyilvánvalóan szándékomban áll bevonni Önt és a Parlamentet, hogy valóban a lehető leghatékonyabban tárgyalhassunk.
Igaz - ahogyan Jarzembowski úr említette -, hogy új lehetőségek állnak az európai vállalatok előtt, amelyeket ki kell használni.
Ez a megállapodás szélesebb körű szolgáltatást és alacsonyabb árakat kínál, munkahelyeket teremt, valamint lehetőséget arra, hogy koordináljuk azokat az intézkedéseket, amelyek az utasokra is hatással vannak: a biztonsággal kapcsolatos problémák, és hosszútávon az "egyablakos biztonság”, továbbá természetesen a környezetvédelmi kérdések.
Válaszolni szeretnék Ludford asszonynak: a PNR nem része a légiforgalmi megállapodásnak.
Minden PNR-rel kapcsolatos döntésnek és intézkedésnek összhangban kell lennie a megállapodás rendelkezéseivel.
A PNR-rel kapcsolatos kérdést azonban kontextusában felül kell vizsgálni, Frattini úr pedig figyelmet fordít az aggodalmaira.
Igaz, hogy Ön nagy hangsúlyt fektetett a biztonság problémájára, és igaz, hogy a párbeszédnek a megállapodással kapcsolatos vegyes bizottság valódi részét kell képeznie ahhoz, hogy pozitív megoldásokat hozzon.
Mindkét fél azon dolgozik, hogy magas szintű biztonságot érjenek el úgy, hogy az ne büntesse a légi szolgáltatókat vagy az utasokat.
Nyilvánvaló, hogy a megállapodás vonatkozásában a Szállításbiztonsági és Koordinációs Csoportnak specifikus válaszokat kell találnia az Ön aggodalmaira, erre természetesen oda fogok figyelni.
El szeretném mondani továbbá, hogy úgy tűnik, két problémával kell szembenéznünk, amelyeken javítanunk kell, vagy megoldást kell rájuk találni: egy biztonsági problémával és egy környezetvédelmi problémával.
A környezetvédelmi probléma kapcsán nyilvánvaló, hogy egy integrált, globális megközelítést szeretnénk látni annak érdekében, hogy válaszoljunk a éghajlatváltozás okozta kihívásokra.
Valamint - ahogyan korábban is említettem és most újra elmondom - az ICAO gyűlésen Montrealban együtt védtük meg a kibocsátáskereskedelmi rendszert, egy olyan módszert, amely piaci eszközöket használ, és látszólag a leghatékonyabb megoldás.
Jelenleg ki kell állnunk az ellen, hogy az Egyesült Államok és bizonyos ázsiai országok ezt visszautasítják.
Mindazonáltal úgy érezzük, hogy ez nem akadályozza meg az együttműködést.
Tudják azt, hogy a CleanSky projekt keretein belül az együttműködés az USA-val szintén hozott előrelépést.
A kibocsátás csökkentésére irányuló atlanti interoperabilitási kezdeményezés egy rendkívül érdekes gondolat.
Magában foglal új landolási eljárásokat, amelyek segíthetnek abban, hogy javítsunk a CO2 kibocsátás következményein.
Tisztelt elnök asszony, hölgyeim és uraim! El szeretném mondani, hogy a második szakasz során nyilvánvalóan sikerrel kell járnunk.
Valódi nyomásgyakorlásra és megingathatatlan elkötelezettségre van szükség Európa részéről ahhoz, hogy sikerrel járjon a második szakaszban, amely nyilvánvalóan sokkal fontosabb, mivel ez biztosan megvalósítja a nyílt égboltról szóló megállapodást.
Biztosak lehetnek abban, hogy a Parlament fontos szerephez jut a tárgyalásokban, amelyek biztosan nehezek lesznek, de - ahogyan az imént is említettem - a megállapodás aláírását követően azonnal megkezdődnek.
Mindenesetre szeretnék köszönetet mondani a Parlamentnek a széleskörű, szilárd támogatásért: erre a támogatásra újra szükségünk lesz ahhoz, hogy lezárjuk a megállapodást, és sikerrel járjunk a második szakaszban.
A vitát berekesztem.
A szavazásra ma délelőtt 11 órakor kerül sor.
Az európai repülőterek kapacitása és földi járatkiszolgálása: egy hatékonyabb politika felé (vita)
A következő napirendi pont a Jensen asszony által a Közlekedési és Idegenforgalmi Bizottság nevében készített, az európai repülőterek kapacitása és földi járatkiszolgálása: egy hatékonyabb politika felé című jelentéssel kapcsolatos vita.
Tisztelt elnök asszony, biztos úr, hölgyeim és uraim! Európa repülőterei olyan mértékben le vannak terhelve, hogy az egyik repülőtéren bekövetkező legkisebb késés is hatalmas késésekhez vezethet egy másikon.
Ráadásul a folyamatosan növekvő légi forgalom továbbfokozza a repülőterek problémáit, és ez negatívan érinti a hatékonyságot, a versenyképességet és a környezetet.
Európa repülőtereinek kapacitásproblémái nem csak nemzeti, hanem európai problémát jelentenek, ezért üdvözlöm a Bizottság cselekvési és 14 pontos tervét, amely az első lépést jelenti az európai repülőterek kapacitásának javítása felé.
A Bizottság javaslatai azonban nem elégségesek, így jelentésemben azt javaslom, hogy a Bizottság vázoljon fel 2009-ig egy főtervet az európai repülőterek kapacitásának növelésére.
Az természetesen végül a tagállamok felelőssége lesz, hogy megépítsék és kibővítsék a repülőtereket.
A főterv egy olyan eszköz - vagyis módszer - lenne, amely biztosítja, hogy a tagállamok koordinálhassák repülőtér-kapacitásuk előmozdítására és kibővítésére irányuló kezdeményezéseiket.
A problémát egy határokon átnyúló szempontból is meg kell vizsgálni.
A repülőtereknek különböző tulajdonságaik, erősségeik vannak, de a kölcsönhatás lényeges.
Ez nem csak a repülőterek közötti kölcsönhatásra vonatkozik, de a repülőterekkel kapcsolatos egyéb szállítási módokra és infrastruktúrákra is (módköziség).
Szeretnék köszönetet mondani mind a Bizottságnak és az egyéb politikai csoportok szóvivőinek - El Khadraoui úrnak, Jarzembowski úrnak, López-Istúriz White úrnak és Lichtenberger asszonynak - a jelentéssel kapcsolatos rendkívül konstruktív együttműködésükért, örülök annak, hogy a Parlament széleskörű támogatásáról biztosít mind a kapacitás, mind a földi járatkiszolgálásról szóló irányelvvel kapcsolatban.
Az emberek a repülőtereket természetesen szeretik és gyűlölik egyszerre.
Növekedést és prosperitást teremtenek, összekötnek régiókat, de zajt és szennyezést is okoznak és helyet is foglalnak.
Fontos, hogy a problémákat úgy kezeljük, hogy az minden fél számára megfelelő legyen.
Először is a környezetbarát kapacitásnövelés előmozdítását javasoljuk.
A repülőterek túlzsúfoltsága önmagában is negatív hatással lehet a környezetre, ha a repülőgépek várakoznak a leszállásra, amely szükségtelen CO2-kibocsátást eredményez.
Ezért üdvözlöm a Bizottság azon kezdeményezését, hogy a légi forgalmat vonják be az Európai Unió kibocsátáskereskedelmi rendszerébe.
Szeretném azonban hangsúlyozni, hogy fontos, hogy a dolgokat globális szinten is végrehajtsuk.
Másodszor fontos, hogy a Bizottság kövesse figyelemmel a résidők elosztására vonatkozó közös szabályoknak az egyes országok általi végrehajtását.
Ezzel összefüggésben a jelentés azt is kéri a Bizottságtól, hogy állapítson meg egy ütemtervet és határidőket a szomszédos tagállamok közötti együttműködés fokozása érdekében a funkcionális légtérblokkok (FAB-ok) kiépítése területén.
2008-re ennek a területnek lényeges fejlődésen kell keresztülmennie - ez a Parlament számára rendkívüli elsőbbséget élvez.
Harmadszor, illúzió azt gondolni, hogy ki lehet bármennyire is bővíteni egy repülőtér kapacitását a regionális és helyi kormányzati szervek alapos bevonása, és az azokkal való együttműködés nélkül.
Ennek okán fontos, hogy párbeszéd alakuljon ki a repülőtérrel rendelkező európai régiók között a kapacitásbővítés koordinációjáról.
A régiók tapasztalatokat cserélhetnek és tanulhatnak egymástól (Milyen környezeti hatása van a repülőtérnek a környezetében lakó népességre?
Milyen helyigénye van a fejlesztési terveknek?
Milyen jelentősége van általánosságban egy repülőtérnek a térség növekedése szempontjából, illetve foglalkoztatási szempontból?), és ebből talán egy jó gyakorlat is kialakulhat.
Remélem, hogy a Tanács támogatni fogja a jelentésben felvetett alapgondolatot, nevezetesen azt, hogy a Bizottság cselekvési terve nem elégséges, iránymutatásokat kell kidolgozni a repülőterek kapacitásának optimalizációja és fejlesztése érdekében, hogy további kapacitás szükséges és hogy a szavakat tetteknek is kell követniük.
A jelentésem második része a földi járatkiszolgálással foglalkozik - amely magában foglal minden repülőgépekkel és repülőtérrel kapcsolatos tevékenységet az üzemanyag-feltöltéstől és poggyászkezeléstől a "check-in” eljárásig.
A Bizottság éppen előkészíti a közösségi repülőterek földi járatkiszolgálási piachoz való hozzáférésre vonatkozóan meglévő irányelv felülvizsgálatát, ami - mint tudjuk - nehéz kérdés.
Szeretnék újra köszönetet mondani a szóvivőknek a konstruktív együttműködésért.
Egyetértünk abban, hogy a Bizottságnak el kell készítenie egy naprakésszé tett elemzést a jelenlegi, a földi járatkiszolgálásról irányelv végrehajtásáról és hatásáról mielőtt bármilyen további liberalizáció kerül napirendre.
Teljes rálátást kell nyernünk a felhasználókra, az utasokra és a személyzetre gyakorolt hatásról, és a jövőbeli irányelvnek biztosítania kell földi járatkiszolgálás minőségét és a megfelelő munkakörülményeket a személyzet számára.
Biztosítanunk kell, hogy nem keletkeznek monopolisztikus feltételek, és egyértelmű szabályok alakulnak ki a versenytárgyalások kiírására a felhasználók bevonása érdekében.
Remélem, hogy a jelentés arra fogja ösztönözni a Bizottságot, hogy továbblépjen mind a földi járatkiszolgálásról szóló irányelvvel, mind pedig a 14 pontos tervvel.
a Bizottság alelnöke. - (FR) Tisztelt elnök asszony, hölgyeim és uraim! Szeretnék köszönetet mondani Önnek, Jensen asszony, és a Közlekedési és Idegenforgalmi Bizottságnak.
Köszönöm, hogy támogatják a Bizottság cselekvési tervét, és köszönöm a Közösség légiközlekedési politikája iránti elkötelezettségüket.
A légiközlekedési politikával kapcsolatos kihívások egyike, hogy megakadályozzuk az európai repülőterek túlzsúfoltságát.
Cselekvési tervünk egy koherens, globális repülőtér-politika kidolgozására összpontosít.
Ez magában foglalja a meglévő repülőtér-kapacitások kibocsátásának optimalizálását és az új infrastruktúra tervezésének javítását azáltal, hogy elkerüljük a tisztán helyi megoldások melléhelyeződését és a szűk keresztmetszetek kialakulását.
Ahogyan az EP érti is, az európai repülőtér-hálózat optimális működése csak akkor garantálható, ha a helyi lépések részeivé válnak egy koherens, globális politikának.
A Bizottság által előterjesztett cselekvési csomagnak realisztikusnak kell lennie, mivel figyelembe veszi azokat a gazdasági és környezeti korlátokat, amiket nem lehet figyelmen kívül hagyni.
Ezért van az, Jensen úr, hogy kezdetben a meglévő repülőtér-kapacitások jobb kihasználása kap prioritást, köszönhetően a fejlődésnek és az új technológia harmonizált megvalósításának.
Teljesen nyilvánvalóan, ha az egységes égbolt együtt lép érvénybe a funkcionális légtéri irányítási blokkokkal, akkor a meglévő infrastruktúrát sokkal jobban fogjuk tudni használni.
Igaz, hogy az új infrastruktúra kiépítése még több problémát fog okozni, különösen azokban a nagy városi övezetekben, amelyeknek nagy szükségük van a légi közlekedésre.
Cselekvési tervünk azonban foglalkozik az új infrastruktúra megteremtésének problémájával, ami gyakran létfontosságú, és szeretnénk az új infrastruktúrákat úgy tervezni, hogy nagyobb hangsúlyt kapjon a használhatóságuk és elhelyezkedésük annak érdekében, hogy környezetbarátabbá tegyük azokat.
Október 2-án a Közlekedési és Idegenforgalmi Bizottság olyan határozatot fogadott el, Elnök asszony, amely kevésbé ambiciózus, mint a Parlamenté.
Számos tagállam - amely talán túlságosan is hajlamos arra, hogy hallgasson a saját repülőterének vezetőire -, irtózik a közösségi koordinációtól, és jobban szeretne továbbra is prioritást biztosítani az egyes repülőtereken végrehajtott helyi megoldásoknak.
Ez a fajta vonakodás még nehezebbé teszi a cselekvési terv végrehajtását, de az EP támogatása lehetővé fogja tenni a Bizottság számára, hogy kifejezetten a Jensen asszony munkájára épülő kezdeményezéseken dolgozhasson.
Megköszönöm neki, és szeretnék köszönetet mondani a Közlekedési és Idegenforgalmi Bizottságnak is a minőségi munkájáért és segítségért a probléma kapcsán, amely az egész légiközlekedési ágazat harmonikus és fenntartható fejlődése szempontjából létfontosságú.
a Gazdasági és Monetáris Bizottság véleményének előadója. - Tisztelt elnök asszony! A repülőgépipar fejlődése nagyban hozzájárult a gazdasági fejlődéshez és az általános jóléthez, és ez a jövőben is folytatódhat.
Az iparág nem érdemli meg azt az ellenségességet, amit a környezetvédők gyakran rázúdítanak.
Ez a hozzáállás politikailag sem túl bölcs, hiszen minden választópolgár rengeteget nyer vele mind a munkájában, mind a szabadidejében.
A repülőgépipar új technológiák kifejlesztésével és elfogadásával, valamint a működési hatékonyság javításával sokat tesz azért, hogy környezetvédelmi kötelezettségeinek eleget tegyen.
A politikai hatóságok, valamint a közigazgatási és szabályozó hatóságok feladata, hogy szerepet játsszanak a folyamatos fejlődés lehetővé tételében és lelkes ösztönzésében.
Jensen asszony kiváló jelentése sok mindent magában foglal abból, amit a bizottságom javasolt.
Van azonban három téma, amit a Gazdasági és Monetáris Bizottság javasolt, de nem kerültek be a végső jelentésbe.
Először, a csendesebb repülőgépek eljövetelével lehetőség lenne arra, hogy lazuljanak a korlátozások a repülőterek nyitva tartásával kapcsolatban, és elmozduljunk a 24 órás működés irányában szinte mindenhol.
Ez nagyban megnövelné a repülőtéri infrastruktúráknak és maguknak a repülőgépeknek a tőke- és kapacitáshasznosítását, nagyobb produktivitást és olcsóbb szolgáltatásokat eredményezve az arányosnál kevesebb környezeti hatás mellett.
Másodszor, a hatékony földi járatkiszolgálás kiválasztása szintén növelheti a produktivitást azáltal, hogy javul a repülőtéri infrastruktúra kihasználtsága, nevezetesen azzal, hogy felgyorsítják a repülőgépek fordulási idejét, hozzájárulnak a menetrend jobb betartásához és az utasok elégedettségéhez.
Harmadszor javasoltuk a piaci erők alkalmazását azáltal, hogy a repülési résidők nyílt aukción keljenek el, elmozdulva ezáltal az öröklött jogoktól, megtartva ugyanakkor a résidők meghatározott arányát a csomóponti repülőtereken a létfontosságú regionális szolgáltatók számára.
Azoknak a testületeknek, amelyek azért a környezetért felelősek, amelyben a légitársaságok üzemelnek, meg kell könnyíteniük a nagyobb produktivitást azáltal, hogy megfelelő és hatékony infrastruktúrát biztosítanak és csak a megfelelő mértékben szabályoznak.
a Szociális és Foglalkoztatási Bizottság véleményének előadója. - (DE) Tisztelt elnök asszony, hölgyeim és uraim! Sokan Önök közül az én otthonom, Frankfurt am Main repülőterén keresztül repülnek majd ide, Brüsszelbe.
A gyors szolgáltatás kulcsszerepet játszik a minőségi földi járatkiszolgálásban, amely a ki- és berakodást, a repülőgépek takarítását és megtankolását és az utasoknak a rendszeren való átsegítését foglalja magában.
E munkafolyamatoknak azonban fennakadás nélkül kell egymáshoz kapcsolódniuk.
A jó szakmai színvonal érdekében, amelyet Európa minden repülőterén fenn kell tartani, az Európai Parlament még 1996-ban elfogadott egy határozatot, miszerint a repülőterek üzemeltetői mellett csak azok a szolgáltatók kaphatnak engedélyt a repülőtéri munkavégzésre, amelyek tartósan képesek hatékonyan működni.
E szolgáltatók száma azonban korlátozott.
Akkor - úgy, mint most is - én voltam a Foglalkoztatási és Szociális Bizottság véleményének előadója, és képes voltam megelőzni e szolgáltatások korlátlan liberalizációját.
Míg teljesen egyetértek a verseny szükségességével, ez csak akkor elfogadható, ha igazságos és nem érinti hátrányosan a munkavállalókat és a biztonságot.
Nem minden szolgáltató tudja garantálni a szükséges szintű képzést, a megfelelő bérszintet és a jó szolgáltatást.
A kemény árverseny azt jelenti, hogy egyre több állandó munkahelyet váltanak fel gyenge minőségű, határozott idejű vagy ügynöki szerződések.
Szeretném kifejezni köszönetemet Anne Jensennek.
Bizottságom, a Foglalkoztatási és Szociális Bizottság, és az Öné, a Közlekedési és Idegenforgalmi Bizottság egyesítette erőit és felszólította a Bizottságot annak biztosítására, hogy legelsősorban az 1996-os irányelvet megfelelően hajtják végre az összes uniós tagállamban.
Elavult adatokat kaptunk.
Csak 15 tagállam tapasztalatairól szólnak.
Gondos elemzést akarunk a liberalizációnak mind a dolgozók, mind az utasok vonatkozásában meglévő előnyeiről és hátrányairól.
A földi járatkiszolgálók kulcsszerepet játszanak a repülés biztonságában és biztonságosságában.
Az olyan érzékeny infrastruktúrák, mint a Frankfurt am Mainban és máshol található európai csomópontok nem megfelelő játszóterek a harmonizáció ügyének kényszeres bajnokai számára.
a Regionális Fejlesztési Bizottság véleményének előadója. - (PL) Tisztelt elnök asszony, biztos úr! A Regionális Fejlesztési Bizottság részéről szeretnék gratulálni Jensen asszonynak kitűnő munkájához.
A műszaki és szervezeti kérdések nagyon fontosak a repülőtér-kapacitással kapcsolatban.
A kérdést holisztikus megközelítéssel kall kezelni, odafigyelve azonban a repülőterek helyi és regionális környezetére.
A légi közlekedés segített a területi, gazdasági és szociális kohézió fejlesztésében, különösen a központoktól távol eső területek esetén.
Az ilyen összeköttetés létezése gyakran döntő fontosságú, amikor beruházásokra vagy turisták fogadására kerül sor.
Tömören, ez az összeköttetés létfontosságú a régió fejlődéséhez.
A repülőterek a munkahely-teremtésben is fontos szerepet játszanak.
A tagállamoknak, a regionális és helyi kormányzatoknak biztosítaniuk kell, hogy a repülőterek - függetlenül azok vezető testületétől - szerepelnek a regionális rendezési tervekben és a nemzeti fejlesztési stratégiákban.
Európai hálózati szinten szintén szükség van koordinációra.
A repülőterek helyét nem annyira a részt vevő hatóságok ambíciói, mint inkább az egyes helyzetek logikus végiggondolása alapján kell meghatározni.
Az Unión belül ezek azok a helyzetek, amikor kiterjedt városi övezetek egymástól kevesebb, mint 100 kilométer távolságra külön repülőterekkel rendelkeznek.
Ésszerű volna, ha mindkét várost egyetlen repülőtér szolgálna ki.
A repülőterek elhelyezkedését úgy kell meghatározni, hogy az képes legyen kiszolgálni a környező és a határos régiókat is.
Ahol lehetséges, intermodális megoldásokat kell alkalmazni, mert a repülőterek közötti gyorsvasút járatok jelentősen növelhetik azok kapacitását.
Az szintén létfontosságú, hogy jó közlekedési kapcsolat legyen a repülőterek és a hátország városközpontjai között.
A meglévő repülőterek fenntartását és kibővítését, valamint az újak építését a vonatkozó területi hatásvizsgálatoktól kell függővé tenni.
Ez különösen lényeges a természetes környezettel kapcsolatban, a zaj, szennyezőanyag-kibocsátás, a repülőtér környéki közúti forgalom sűrűsége, a benzinkutak közelsége és a meteorológiai tényezők figyelembe vételével.
Végezetül - saját tapasztalatom és a választóim elmondása alapján - szeretném elmondani, hogy a repülőtér-kapacitással kapcsolatos kérdések túlmutatnak a technikán, a légi irányítási rendszereken és a fel- és leszállások koordinációján.
Az adódó feladatok megszervezése ide tartozik, és ez túl gyakran nagyon gyenge színvonalú.
Erre példa az utasok személyi átvizsgálása.
Mann úr említette a frankfurti repülőteret, ahol az utasokat kétszer vizsgálják át, noha egyszer is elegendő volna.
Sok idő megy el a poggyászok összegyűjtésére is.
Még a jóhírű légitársaságok esetében is a feltehetően technikai eredetű késések folyamatosan előfordulnak.
Lehetséges, hogy az igazi ok merő inkompetencia?
Nem szokatlan a repülőtereken az utasok számára, hogy nem szívesen látottnak és alkalmatlankodónak érzik magukat.
Olyan benyomásuk támad, hogy egyszerűen útban vannak a személyzetnek, és a jelenlétükkel zavarják a munkát.
Az embereknek kell, és akarnak repülni, beleértve a fogyatékkal élőket is.
A légitársaságok és repülőterek által ajánlott szolgáltatásokat biztonságosan és pontosan kell nyújtani.
Az utasokat minden esetben tisztelettel kell kezelni.
Ebben az esetben mindenki boldog lenne.
A Bizottság nyilatkozata okot ad arra, hogy reménykedjem abban, hogy egy napon ez lesz a helyzet.
az Állampolgári Jogi, Bel- és Igazságügyi Bizottság véleményének előadója. - Tisztelt elnök asszony! Az Állampolgári Jogi, Bel- és Igazságügyi Bizottság véleményének előadójaként csak egyvalamit szeretnék mondani ebben a vitában, amely a Bizottság rádiós azonosítási címkézéséről szóló javaslatával kapcsolatos.
Az utasok poggyászán és beszállókártyáján elhelyezett címke eredeti célja számomra a szabadságjogok jelentős vagy potenciális megsértésének tűnik.
Kevés hasznot látok abban, hogy az utas mozgása a repülőtéri terminálok között követhetővé válik, valamint az a kérdés is felmerül, hogy az ilyen rendelkezések végrehajtása mennyibe kerül a repülőtereknek.
Nyilvánvaló annak a haszna, hogy egy csomag vagy poggyász helyét gyorsan azonosítani tudjuk bármikor egy rádiófrekvencia azonosító segítségével, és én itt meg is húzom a határt.
A poggyászok azonosításának korlátozására irányuló módosításom - amelyet mind az Állampolgári Jogi, mind pedig a Közlekedési Bizottság elfogadott - véleményem szerint megteremti a megfelelő egyensúlyt a járatok késésének csökkentése, valamint a repülőtéren és a terminálok között közlekedő utasok személyes szabadságainak tiszteletben tartása között.
Ezt szem előtt tartva, a mai napon teljes mértékben támogatni tudom az előttünk levő szöveget.
a PPE-DE képviselőcsoport nevében. - (ES) Tisztelt elnök úr! Azt hiszem, elégedettek lehetünk a jelentésben elért megállapodással.
Ez egy nyilvánvalóan kiegyensúlyozott jelentés, amely konszenzus és az ügy elmélyült vizsgálatának eredménye.
Szeretnék gratulálni az előadónak, Anne Jensen asszonynak, különösen, mert a jelentés készítése során kész volt a párbeszédre és a kompromisszumra.
A mai nap során az Európai Parlament egy olyan jelentésről fog szavazni, amely nyilvánvalóan bizonyítja támogatását a Bizottság felé, és tekintettel van a repülőtér-kapacitások problémájának csillapítására.
Ahogyan maga a Bizottság figyelmeztet - és Jacques Barrot alelnök úr ugyanezt mondta - ez fenyegeti a légiközlekedési ágazat minden szereplőjének hatékonyságát, biztonságát és versenyképességét.
A statisztikák szerint 2025-re évente a jelenleginél 4 millióval több járat indulhat, amelynek következtében több mint 60 európai repülőtér működhet teljes kihasználtsággal.
A jelentés elkészítésével kapcsolatos első kapcsolatfelvételektől kezdve fontos volt észben tartani, hogy - mint tudjuk - az Európai Bizottság nem felelős a repülőterek versenyéért, és sajnos nem követelheti meg a tagállamoktól, hogy tegyenek lépéseket a repülőtér-kapacitással kapcsolatban.
Azonban a Közlekedési és Idegenforgalmi Bizottság tagjai, a Bizottsággal együtt megértik, hogy egy légi közlekedést szabályozó főterv végrehajtása létfontosságú, valamint az is, hogy a tagállamoknak olyan intézkedéseket javasoljanak, amelyek szükségesek az európai repülőterek kapacitásának optimalizálásához, és ezáltal a kapacitáshiány miatti problémák minimalizálásához.
A jelentés a következő intézkedéseket javasolja: a földi járatkiszolgálási szolgáltatások használatának javítása; a módköziség előmozdítása; az operatív tervezés javítása; az érkezési szekvenciák optimalizációja; és mindenekelőtt a híres résidővel kapcsolatban a koherencia biztosítása a résidő és a repülési tervek között.
Ezeket szem előtt tartva támogattuk az Európai Légikapacitási Megfigyelőközpontnak a Bizottság égisze alatt történő létrehozását.
Őszintén remélem, hogy a javaslat sikerrel jár.
a PSE képviselőcsoport nevében. - (NL) Tisztelt elnök úr, biztos úr, hölgyeim és uraim! Szeretném azzal kezdeni, hogy gratulálok Jensen asszonynak.
Nem udvariasságból teszem, hanem őszintén.
Kitűnő és rendkívül kiegyensúlyozott jelentést készített.
Nyilvánvaló, hogy mindkét téma, amit meg kellett oldania rendkívül fontos, rengeteg utólagos munkát fog majd követelni a Bizottságtól.
A repülőtér-kapacitás vonatkozásában nyilvánvaló, hogy globális rálátásra van szükség.
A látványos növekedés problémákat fog okozni, ez már ma is nyilvánvaló, és ezek nem lesznek megoldhatóak azzal, hogy egyszerűen építünk itt-ott néhány repülőteret.
Azokon a területeken, ahol a legnagyobb szükség van rájuk, ez nagyon nehezen megoldható, vagy éppen lehetetlen lesz a nagy népsűrűség vagy a helyi lakosok ellenállása miatt.
Az első teendő tehát a jelenlegi kapacitás optimális kihasználása.
Ennek számos módja van, de egy integrált megközelítés létfontosságú.
Egy többirányú politikára van szükség, amelyben egyesítjük az erőinket minden szinten.
Ez érinti az olyan infrastruktúrát, mint a csatlakozást a nagysebességű vasútvonalakhoz, a jó összeköttetést a városok és a repülőterek között.
A technológiát érinti.
Említették már a CESAR-t, a funkcionális légtérblokkokat, az egységes légteret, csakúgy, mint a csendesebb repülőgépeket, amelyek lehetővé teszik, hogy a helyi lakosok jobban tolerálják a légi járatokat.
Ez nem egyszerű.
Azonban mindezen intézkedések együtt történő megtétele rendkívül jelentős. Fontos előrelépés mindeközben annak a gondolata, hogy az egészet meg kell tervezni, és 2009-re egy főtervet kell készíteni a repülőtér-kapacitással kapcsolatban.
Számítunk a Bizottságra abban, hogy ezt elvégzi.
A földi járatkiszolgálás tekintetében a liberalizáció felé tett első lépések már évek óta tartó értékelése nem ad teljesen pozitív képet.
Látható, hogy az árak estek és a légitársaságok számára haszonnal járt.
Másfelől viszont a munkavállalókra gyakorolt hatások nyilvánvalóan problematikusak.
A szakszervezetek Európa-szerte alacsonyabb bérekről, rosszabb munkakörülményekről és csökkent munkahelyi biztonságról panaszkodnak.
Tudják, van egy nyilvános ajánlati felhívás hétévente: a földi járatkiszolgálást nyújtó vállalkozást másikra lehet cserélni, de a személyzetnek semmi garanciája nincs arra, hogy a munkahelye megmarad.
A szakszervezetek jelentették nekünk, hogy a bérek átlagosan 20%-kal csökkentek.
Szintén jelentették, hogy a munkahelyi balesetek száma nőtt.
Ezek olyan ügyek, amiket valóban meg kell vizsgálni közelebbről.
Következésképpen úgy tűnik a számomra, hogy egy új tanulmányra lesz szükség, nem csupán azért, hogy frissebb adatokkal dolgozhassunk, hanem azért is, hogy lássuk a munkahelyek számát és minőségét.
Röviden, biztos úr, ez az a két magával ragadó kérdés, amire biztosan többször vissza akarunk majd térni a közeli jövőben, és azt gondolom, hogy ez a jelentés jó alap a későbbiekre.
az ALDE képviselőcsoport nevében. - (LT) Először is szeretném megköszönni a felszólalónak az együttműködést, valamint azt, hogy nyitott volt a különböző javaslatokra.
Hozzászólásomban szeretném ismertetni a földi járatkiszolgálásról szóló irányelvvel kapcsolatos gondolataimat.
Aggódom, mert az érdekelt államok néhány évvel ezelőtt megakadályozták az irányelv felülvizsgálatát, mikor a Bizottság még egy új javaslattervezetet is kidolgozott.
A piaci szereplők által felvetett aggodalmak és a ma javasolt fejlesztések tartalma jól mutatják, hogy szükség van az irányelv mielőbbi felülvizsgálatára.
Továbbá nem feledkezhetünk meg arról, hogy 2004-et követően a légi közlekedés piaca az új tagállamok sajátosságaival is gyarapodott, amelyet sajnos a Bizottság dokumentumában ez alkalommal nem értékeltek.
Szeretnék néhány specifikus megjegyzésre koncentrálni.
A jelenleg hatályos irányelv célja az, hogy szabályozza a versenyfeltételeket a harmadik félként megjelenő kiszolgáló és az önkiszolgáló társaságoknak.
Figyelembe kell venni azonban, hogy a poszt-szovjet országokban az összes földi járatkiszolgálás nemrég még állami monopólium volt.
Ennek következtében biztosra vehető a független szolgáltatók megjelenése amint a piaci feltételek működni kezdenek.
A repülőterek - amelyek ellenőrzik és használják a hozzájuk tartozó infrastruktúrát - ugyanakkor folytatják a tevékenységüket, ugyanazt a szolgáltatást nyújtják a légitársaságoknak és így versengenek a bérlőikkel.
Az ilyen verseny többnyire sérti az esélyegyenlőség és átláthatóság elvét az objektív módon felmerülő összeférhetetlenség miatt.
A konfliktusokat továbbmélyíti az, hogy a Repülőtér Felhasználói Bizottság nem teremt területet a földi kiszolgáló szolgáltatók számára.
A pártatlanság elvének védelme érdekében ki kell terjeszteni a repülőtér-felhasználók jogait: a repülőtérnek olyan szolgáltatót kell kiválasztania, amely nem a repülőtér vezetősége, hanem annak felhasználói, azaz a légitársaságok igényeinek felel meg.
A biztonsági előírásoknak megfelelő berendezések emelkedő költsége növeli a szükséges befektetés mértékét.
A hétéves szolgáltatóválasztási periódus azonban arra kényszeríti a szolgáltatókat, hogy a megnövekedett beruházás gyorsabban térüljön meg, ami gyakran a személyzet munkakörülményeinek és fizetésének gazdaságosabbá tételét jelenti.
Ezért azt gondolom, hogy meg kell hosszabbítani a földi járatkiszolgálók kiválasztásának periódusát.
Arra ösztönzöm a Bizottságot, hogy terjesszen elő egy felülvizsgált irányelvtervezetet az Európai Parlament javaslatainak figyelembevételével a lehető legrövidebb időn belül (a jelenlegi hivatali idő alatt), időt takarítva meg ezáltal a jövőbeli fejlesztésekkel kapcsolatban.
az UEN képviselőcsoport nevében. - (PL) Tisztelt elnök úr! A Jensen-jelentés valós és átfogó képet ad a repülőtér-kapacitással és a földi járatkiszolgálással kapcsolatos kérdésekről.
A légi forgalomnak az Európai Unió tagállamaiban tapasztalható drámai növekedése szükségessé teszi új repülőterek építését és a meglévők bővítését és korszerűsítését.
Jensen asszony helyesen mutat rá, hogy a repülőterek építési helyszínének kiválasztása nehéz döntéseket kíván, tekintettel a szükséges területre, a széleskörű technikai, szervezési és szociális feltételeknek való megfelelés szükségességére - ilyen a helyi hatóságok és a lakosság beleegyezése -, valamint a biztonsággal és a környezetvédelemmel kapcsolatos követelményekre.
Ezért a nagy- és középméretű repülőtereket jóval a megvalósítás előtt meg kell tervezni és az Unión belüli légi közlekedés átfogó fejlesztési tervében szerepeltetni kell.
Az ilyen jellegű repülőterek építése nagyon költséges beruházás.
Sok esetben uniós támogatásra lesz szükség.
Úgy tűnik, hogy a légi utasszállítással kapcsolatos elfogadott becslések nem vették figyelembe a gyorsvasúti összeköttetéseket.
A legfeljebb 500 kilométeres utazások esetében ez nagyon vonzó alternatíva az utasok számára mind a költségek, mind az utazás időtartama tekintetében.
Jó példa erre a Brüsszel-Párizs vonal.
Ez közvetlen összeköttetést kínál a városközpontok között, lehetővé téve az utasok számára, hogy elkerüljék a további utazásokat és a légi utazással kapcsolatos ellenőrzéseket.
Az áremelkedést eredményező adók és a légi üzemanyag többletköltségei is valószínűleg kihatással vannak a becslésekre.
Fontos az ágazat és az utasok számára a jobb és hatékonyabb repülésigazgatásban és földi járatkiszolgálásban rejlő lehetőségek teljes mértékű kiaknázása.
Amint azt saját tapasztalatunkból tudjuk, a repülőtéri szolgáltatások és a légitársaságok minősége széles skálán mozog.
Bizonyos minimális színvonal garantálására és szabályozására van szükség uniós rendelkezések útján.
A szolgáltatások minősége javításának jó módja lehetne, ha az Unió intézményei kezdeményeznék és megkönnyítenék a legjobb gyakorlatok cseréjét a repülőterek között.
A jelentés és a vélemények hiánypótló dokumentumot alkotnak.
a Verts/ALE képviselőcsoport nevében. - (DE) Tisztelt elnök úr, hölgyeim és uraim! A jelentés felhívja a figyelmet a problémák némelyikére, nevezetesen a túlzsúfoltságra, amelyet mi - viszonylag gyakran repülő emberek - sokszor tapasztalunk, de ami természetesen a légi közlekedés egészét érinti, nem csak az üzleti és szabadidős úton levőket.
Külön szeretnék köszönetet mondani az előadónak azért, mert megpróbálta a bizottságban a kérdésre vonatkozó két álláspontot összeegyeztetni.
Egyfelől felhőtlen eufóriát váltottak ki a növekedési kilátások, amelyek - úgy tűnt - kizárólag a régi repülőtereket tehermentesítő új repülőterek megépítésén alapulnak; másfelől aggodalom volt tapasztalható a szervezési aspektusok és természetesen a környezet és a helyi lakosok védelmére irányuló felelősség kérdése kapcsán.
Olyan helyzettel nézünk szembe, ahol a nagy repülőterek vagy a rosszabb elhelyezkedésű regionális repülőterek környezetében élő emberek életminősége szenved komoly hátrányt.
A felelősség itt is a miénk.
A kérdést nem kezelhetjük egyszerűen új növekedési kilátásokként.
Ez szervezés kérdése.
A csomópontok és résidők rendszere, amely az európai repülésben jelenleg létezik, nem olyan jó, amilyen lehetne.
Néhány területen olyan nagy csomópontjaink vannak, hogy a csatlakozó járatok ebből következő komplexitása azt jelenti, hogy egyetlen apróbb hiba jelentős következményekkel járhat nem csak egyetlen repülőtér, hanem a légtér egésze számára.
A probléma megoldást kíván, és a jelentés tesz néhány fontos javaslatot.
A megoldásokat azonban nem szabad az utasok, és különösen nem a repülőtéri szolgáltatásokat nyújtó dolgozók kárára végrehajtani, mert a jó minőségű élethez nekik is joguk van.
az IND/DEM képviselőcsoport nevében. - (NL) Tisztelt elnök úr! A légiközlekedési ágazat reflektorfénybe került az elmúlt hónapokban.
Azok a javaslatok, amelyek arra irányultak, hogy az ágazat kerüljön be az üvegházhatást okozó gázok kibocsátásának kereskedelmi rendszerébe, az Egyesült Államokkal kötött megállapodás és a leszállási jogok reformja csak néhány példa erre.
Jensen asszony jelentése a lista egy új dimenzióját nyitja meg: a repülés földi megszervezését.
Kitér a nyújtott szolgáltatásokra, de a zajra és a rendelkezésre álló kapacitásra is.
Ami a földi járatkiszolgálást illeti, valóban meg kell várnunk a Bizottság új értékelését, amelyben az összes tagállam szerepel.
Egyetértek azokkal a pontokkal, amiket a Bizottságnak javasoltak vizsgálatra.
Egy kicsit kritikusabb vagyok a kapacitással foglalkozó részekkel kapcsolatban.
A szöveg nagyszabású lépéseket kíván a Bizottságtól.
Szándékok szerint a főterv lenne a légi forgalom földi kapacitással kapcsolatos gondjai megoldásának a kulcsa.
Egy főterv valóban jó rálátást kínál a jelenlegi helyzetre, és megjelölhet problematikus területeket.
Az azonban szerintem nem kívánatos, hogy a Bizottság egy ilyen tervvel a kezében kényszerítse a tagállamokat bizonyos lépések megtételére vagy meg nem tételére.
A főterv legfontosabb célja, hogy előmozdítsa a nemzetközi együttműködést az összes érintett fél között, hogy integrált megoldások szülessenek specifikus problémákkal küzdő területeken jó konzultációk útján és a meglévő hatóságok tiszteletben tartásával.
Örülök annak, hogy néhány rész ésszerű megjegyzéseket tartalmaz ezzel kapcsolatban.
Következésképpen tehát, elnök úr, az, hogy támogatni tudom Jensen asszony jelentését.
A vele folytatott munka nagy örömömre szolgált.
(DE) Tisztelt elnök úr, bizottsági alelnök úr, hölgyeim és uraim! Amikor a repülőterek kapacitásának kérdése kerül szóba, meg kell különböztetnünk két problémát.
Enyhíteni akarjuk a repülés negatív hatásait, ezért értünk egyet a kibocsátáskereskedelemmel a repülőgépipar tekintetében.
Lehetséges, Lichtenberger asszony, hogy nem egyezünk meg a vonatkozó módszerekben vagy menetrendben, de elvileg egyetértünk azzal, hogy a légi ágazat hozzájáruljon a környezeti hatások enyhítéséhez.
Azonban mernünk kell kimondani, Lichtenberger asszony, hogy gazdasági okokból szükség van a légiközlekedési ágazat növekedésére mind az Unión belül, mind pedig harmadik országok vonatkozásában.
A gazdaság és a munkahelyek és a polgárok mobilitása szempontjából a megfelelő repülőtér-kapacitás létfontosságú, és egyébként létfontosságú környezetvédelmi szempontból is.
Ha a repülőgépeknek nem kellene olyan hosszú ideig a földön tartózkodniuk felszállásra várva, vagy nem kellene olyan hosszú ideig a légtérben várakozniuk leszállás előtt, képzeljük el, mennyit segíthetne ez a környezeten!
Fel kell ismernünk, hogy a repülőtereink fejlesztésre szorulnak.
Blokland úrnak igaza van: nem akarjuk a tagállamok vagy régiók helyett vállalni a felelősséget, de azt tapasztaltuk, hogy a repülőterek kibővítése nehézségekkel jár Európa sok részén.
Ez az oka annak, hogy a mi megközelítésünk a helyes: kérjük a Bizottságot, hogy terjesszen elő egy koherens javaslatot azzal kapcsolatban, hogy hogyan készíthető el egy európai főterv és hogyan vezethetjük be a legjobb gyakorlatot, hogy mindannyian tanulhassunk egymástól, és a kibővítést hatékonyan végezzük.
A mondanivalóm második része a földi járatkiszolgálás szolgáltatásaival kapcsolatos.
Azt gondolom, hogy meg kell várnunk az új hatásvizsgálatot.
Azt gondolom, hogy az alap irányelv nagyon sikeres volt, mivel a földi járatkiszolgálás által nyújtott szolgáltatások javultak az utóbbi években és az utasok költségei csökkentek.
Hogy szükség van-e további változtatásokra, az nyitott kérdés.
Nem kívánnám ezt ma véglegesen eldönteni.
Azt gondolom, hogy meg kell várnunk a Bizottság elemzésének eredményét, amely télre várható, és csak utána kell döntenünk arról, hogy van-e szükség felülvizsgálatra.
Ma ne siessünk a döntéssel!
(ES) Tisztelt elnök úr! Szeretném azzal kezdeni, hogy gratulálok Jensen asszonynak a kitűnő jelentéshez.
Hiszek abban, hogy nagyon hasznos lesz a Bizottság javaslatainak javítása és a repülőterek továbbfejlesztése tekintetében, amely repülőtereken az európai polgárok egyre inkább kiszorítva érzik magukat; persze a repülőterek az Európai Parlament képviselői második otthona.
Szeretnék gratulálni különösen Barrot úrnak és szolgálatainak azon eljárás miatt, hogy felgyorsítsa a jogszabályok előkészítését.
Normálisan - és összetettsége miatt egyre inkább - a jogalkotás egyre fokozottabban erősíti a konfliktusokat és a gyanakvást; "tétovázó módszer” néven híresült el.
Más szóval: jó, ha rigorózus és széleskörű konzultációkat tartunk az erős pontok és az eltávolítandó akadályok azonosítása érdekében, míg a jó ötletek túlnyomó részét elérhetővé tesszük.
Jensen asszony jelentése tele van ilyen jó ötletekkel.
Különösen üdvözlöm a szoros együttműködést az Eurocontrollal, valamint az annak adott felhatalmazást az új intézkedések előkészületei során.
Fontos, hogy a konfrontáció minden jele megszűnjön azon kevés testület között, amelyek a légi közlekedés szervezéséért felelősek.
Úgy vélem tovább, hogy rendkívül fontos megerősíteni az információs rendszereket ezen a területen, kezdve a CESAR forgalomirányító rendszerrel, amelyek nemcsak a forgalom fejlesztésében nyújtanak segítséget, de a lehetséges mértékig a környezeti hatásainak csökkentésében is.
Nagyon remélem továbbá, hogy ez a jövőbeni cselekvési terv tekintélyes segítséget nyújt a Galileo rendszer fellendítésében is.
Nagyon érdekel továbbá az, hogy a területi kohézió milyen szerepet játszik a regionális repülőtereken keresztül, noha értem - és osztom - a fenntartásokat a nem elegendően hatékony vagy megvalósítható helyi repülőterek nagy léptékű megvalósításával kapcsolatban.
Biztosítani kell tehát, hogy sikeresen kezeljük a zajok, szennyezés, vagy éppen helykihasználás miatti konfliktusokat a szomszédsággal, és azt gondolom, hogy ebből a szempontból nagyon érdekes lenne felmérni az új követelményeket: shuttle-járatok, magán repülőgépek, légi szabadidős tevékenységek típusait stb.
Továbbá támogatom a földi járatkiszolgálás területen a szociális normák megerősítésére irányuló javaslatokat, mivel az alvállalkozók bevonása - ami egyre gyakoribb az ágazatban - nem mindig biztosítja a szociális normák elégséges védelmét.
Üdvözlöm továbbá Jensen asszony azon javaslatát, hogy konzultáljunk a felhasználókkal arról, hogy a verseny a területen valóban hatékony-e.
Természetesen mi is támogatjuk a Repülőtér Kapacitás Megfigyelőközpont létrehozását, mivel hiszünk abban, hogy - a Bizottság támogatásával - ez pozitív eszköz lesz a jövőben.
Végezetül csak azt szeretném, ha a Bizottság jövőbeli munkájában szerepelne a logisztikai aspektus és a légi teherfuvarozással meglévő kapcsolatok, amely egyre népszerűbbé válik, és valódi alternatívát jelenthet a felülvizsgált fehér könyv által javasolt módköziség értelmében.
Tisztelt elnök úr! A jelentés helyesen állapítja meg, hogy szükség van egy átfogó európai megközelítésre a repülőtéri többletkapacitás szükségességét illetően.
Ez jelentheti azt, hogy látszólag kevesebb dolog fogja igazolni a magukat főbb csomópontoknak tartó repülőterek bővítését.
Ha egyszerre megnézik a párizsi Charles De Gaulle, a schipholi, a frankfurti és a londoni Heathrow repülőtereket, az lehet a következtetésük, hogy például a Heathrow-n nem indokolt egy harmadik kifutópályára.
Azonban nem szeretném, ha a jelentésnek a repülőtér-kapacitás növelésével kapcsolatos főtervre irányuló felszólítását oly módon értenék félre, hogy Brüsszel beleüti az orrát más dolgába, és megmondja a nemzeti, regionális és helyi hatóságoknak, hogy hol építsenek új repülőtereket; ez nyilvánvalóan csak az információ és a célkitűzések összegyűjtését jelenti.
A szubszidiaritás elve uralkodik a repülőterek kibővítésével kapcsolatos összes döntésben.
Fennáll azonban a félreértés veszélye egy másik kérdésben is.
A jelentés idéz előrejelzéseket, amelyek szerint a kereslet egy év alatt 5%-kal növekszik, és azt mondja, hogy 2025-ban a repülőjáratok iránti kereslet a 2003-as két és félszerese lesz.
Ezt, meggyőződésem szerint, nem lehet a hiteltelen "igényt megelőlegező” politika alá vonni.
Nem vagyok meggyőződve arról, hogy elégséges a jelentésben szereplő felhívás arra, hogy a légi közlekedés növekedése olyan intézkedésekkel társuljon, amelyek csökkentik annak externális költségeit, hiszen tudjuk, hogy sok mindent tehetünk és kell tennünk annak érdekében, hogy a légi közlekedés növekedését legalább egy fenntartható szintre mérsékeljük - akár kibocsátás-kereskedelem, megfelelő és méltányos adóztatás, alternatív gyorsvasút vonalak építése és egyebek útján - annak érdekében, hogy felvegyük a harcot a globális felmelegedés ellen és védekezzünk a légszennyezés és zaj veszélyei ellen.
Meglepődve tapasztaltam, hogy a Környezetvédelmi, Közegészségügyi és Élelmiszer-biztonsági Bizottság részéről nincs vélemény, így biztos vagyok benne - és remélem -, hogy a jelentés és a repülés okozta éghajlatváltozást eredményező hatások csökkentéséről szóló tavalyi állásfoglalás között a konzisztencia hiányának veszélye elkerülhető.
A jelentést az említett állásfoglalás fényében kell vizsgálni, nem szabad - és biztos vagyok abban, hogy nem ez a szándék, legalábbis nem az előadó részéről - támogatni azt az elgondolást, hogy puszta előrejelzések alapján építsünk repülőtereket; olyan előrejelzések alapján, amelyek közül sok légitársaságoktól származik, megnövekedett keresletről szól, azon egyéb intézkedések nélkül, amik - mint tudjuk - szükségesek annak érdekében, hogy a légi közlekedés fenntartható legyen.
(SV) A repülőtér-kapacitással és a földi járatkiszolgálással kapcsolatos jelentés egy, az EU részéről meglévő központi tervezés tekintetében nagyra törő terveket tartalmazó saját kezdeményezésű jelentés.
Ennek okán fel kell tennünk a kérdést, milyen társadalmat szeretnénk: piacgazdaságot vagy tervgazdaságot?
A jelentés szerint Európának a repülőtér-használatban bekövetkező jelentős növekedéssel kell szembenéznie, és szükség van a meglévő források optimalizálására.
Az Európai Parlament azonban úgy véli, hogy a Bizottság még nem vizsgálta meg teljesen egy globális megközelítés lehetőségét a többletkapacitás szükségességével kapcsolatban.
Említenek terveket jövőbeni beruházásokkal kapcsolatban és stratégiai tengelyek meghatározását.
Azt gondolják, lehetséges előrelátni egy kapacitás-összeomlás veszélyét.
Az Európai Parlament sürgeti a Bizottságot, hogy egy felülről lefelé irányuló megközelítést alkalmazzon.
Ha a tagállamok nem érnek el jelentős fejlődést a kérdéssel kapcsolatban 2008-ra, akkor intézkedésekre lesz szükség és így tovább.
Nem hiszek ebben a globális megközelítés elvben.
Azt gondolom, hogy az ilyen központilag tervezett projektek kudarcra vannak ítélve.
Az esetek túlnyomó többségében az országok nemzeti szinten versenyeznek, hogy megfeleljenek a légi közlekedéssel kapcsolatos igényeknek.
Néhány ország jól fog teljesíteni, néhány rosszul.
A sikeres országok vonzani fogják az idegenforgalmat és a vállalkozásokat.
Hadd versenyezzenek az országok egymással!
Saját tapasztalatomból tudom, hogy sok országban magánbefektetők építenek repülőtér-kapacitást, akiket olyan befektetési döntések vezérelnek, amelyek teljesen különböznek az állami testületek döntéseitől.
Néhány esetben a döntéseket regionálisan hozzák meg.
E három - a magán, a közágazati és a regionális - döntéstípust lehetetlen koordinálni.
Ezért engedni kellene a fejlesztéseket a saját útjukon, és csak azt szabályozni, amit abszolút szükséges, nevezetesen a légi közlekedés igazgatását, hogy az EU-n belül szervezett légiközlekedési rendszert valósítsunk meg.
Tapasztalatom szerint a kibővített repülőtéri kapacitás költségei szinte soha nem egyeznek meg a várakozásokkal.
A költségek gyakran három-négyszer magasabbak a becsléseknél, a projektek az eredetileg tervezettnél kétszer hosszabb ideig tartanak.
A technikai fejlesztések szintén bizonytalansági tényezők.
A kereslet gyorsan változik.
Hirtelen teljesen új régiók követelnek szállítási lehetőséget.
Hirtelen új technológiát akarunk gyorsvasúttal, amely a légiközlekedési összeköttetést teszi kevésbé érdekessé.
Szóval ne higgyünk a globális megközelítésben!
Nem gondolom, hogy vissza kellene térnünk ahhoz a fajta központi tervezéshez, ami a volt szocialista országokat jellemezte.
Ezek miatt nem fogom támogatni az indítványt.
(RO) Én is gratulálni akarok Jenzan asszonynak a jelentéshez.
Európának szüksége van gazdasági fejlődésre és nyilvánvalóan a légi közlekedés fejlődésére.
Ezért hiszem, hogy az olyan európai programok, mint a Caesar és a Clear Sky jelentősen hozzájárul az európai légiközlekedési ágazat fejlődéséhez.
Csak az elmúlt év első 11 hónapjában 225 új útvonal jött létre, ami minden héten 1800 új járatot jelent.
Tehát a légi közlekedés fejlődött és új repülőtér-kapacitás kifejlesztése szükséges.
Sajnos a nagy repülőterek zsúfoltak, nagyon sok a késés, várakozni kell a földön és a levegőben, ami egyfelől szennyező, másfelől bizonyos szociális hatásokkal jár.
Mindazonáltal nem szabad elfelejtenünk, hogy a repülőterek infrastruktúrájának fejlesztése sok időbe telik, 5 és 10 év között, és hatalmas beruházást igényel.
Ezért hiszem, hogy fontos a tagállamok számára - és ide értem az új tagállamokat is - hogy segítséget kapjanak a strukturális alapok és a regionális fejlesztési alapok felhasználásában új repülőterek fejlesztésére.
Valamint egy új keretterv felé kell közelíteni, amely az új repülőtér-kapacitásokat célozza Európában, egyidejűleg a rendelkezésre álló repülőterek kapacitásának megfelelő és hatékony igazgatásával kapcsolatos cselekvési terv kidolgozásával, vagy ha akkor nem, úgy az után.
Az európai repülőterek többletkapacitásának szükségességével kapcsolatos megközelítésnek egy légiutas- és áruszállítási fejlesztési stratégia részét kell képeznie nemcsak európai és kontinentális kontextusban, hanem nagyobb léptékben is.
A repülőterekkel kapcsolatos irányelveknek és szabályozásoknak a chicagói egyezmény 14. mellékletében meghatározott és elfogadott normákon belül kell maradniuk.
Ha a Bizottságnak van javaslata az ilyen normák tökéletesítésére, akkor azt az ICAO elé is kell terjeszteni és támogatni.
(HU) Köszönöm elnök úr, gratulálok a kitüntetéséhez.
A légi közlekedés látványosan fejlődik, 20 év alatt a forgalom megháromszorozódott.
Ez a tendencia várhatóan tovább folytatódik, ami égetővé teszi az európai repterek kapacitásának optimalizálását.
Az európai repterek kapacitásáról, hatékonyságáról és biztonságáról szóló stratégia prioritásként fogalmazza meg a jelenlegi kapacitás optimalizált kihasználását és fejlesztését, a kombinált közlekedés támogatását és a környezeti terhelés mérséklését.
A javaslat egy olyan komplexumot képez, amely az érintett szakmai felek és hatóságok pragmatikus hozzáállását, párbeszédét igényli.
Mérföldkövet jelenthet egy egységes európai szabályozási keret kialakításában.
A lisszaboni stratégiával összhangban az európai légikikötők fontos szerepet játszanak a Közösség gazdasági és szociális versenyképességének fenntartásában, a regionális fejlesztésben, és most a korábbi gyakorlattal ellentétben egységes szabályokat alkalmazhatnak majd Európában.
A kapacitás optimalizálásakor fontos figyelmet fordítani a repülőtéri létesítmények, az utasokat szállító járművek és a repülőgépek fogyatékkal élők általi megközelítésének biztosítására, hisz csak így biztosítható az esélyegyenlőség a légi közlekedésben.
a Bizottság alelnöke. - (FR) Köszönöm, elnök úr.
Természetesen figyelmesen hallgattam az elhangzottakat.
Először szeretném Jensen asszonynak szívből megköszönni a jelentését; úgy látom, komoly támogatást élvez a Házban.
Jensen asszony, a lehető leghasznosabban fel fogjuk használni észrevételeit, amelyeket én rendkívül érdekesnek találtam.
Szeretném hozzátenni, ahogyan számos hozzászóló elmondta, hogy a légi közlekedés gyorsan fejlődik, és noha a gyorsvasutak némely esetben kiveszik részüket a piacból, a légi közlekedés olyan utazási mód, ami az elkövetkezendő években továbbra is fejlődni fog: úgy vélem, biztosan ez a helyzet.
Így végig kell mennünk a légi közlekedés fejlesztésének útján és fokozottabban hozzá kell igazítani a felhasználók szükségleteihez és kívánságaihoz.
El szeretném mondani azt is, hogy a repülőtéri infrastruktúrák elvárásainkhoz való jobb igazodásának problémája három dologtól függ.
Az első természetesen az infrastruktúra.
Nyilvánvalóan, elnök úr, hölgyeim és uraim, nem lehet azt mondani, hogy a megoldás a centralizáció.
Ez nem centralizáció kérdése, hanem inkább a helyes gyakorlatok koordinációjáé és kicseréléséé.
Azt gondolom, hogy ez minden polgárunk számára lényeges, úgyhogy meg kell próbálnunk optimalizálni a rendelkezésre álló infrastruktúra felhasználását, mielőtt új beruházásokon gondolkodunk.
Amire szükségünk van, az a jobb koordináció. Elnök úr, szeretnék köszönetet mondani a különböző bizottságoknak, akik az üggyel kapcsolatban megosztották velünk a szakvéleményüket: a Gazdasági és Monetáris Bizottságnak, a Foglalkoztatási és Szociális Bizottságnak, a Regionális Fejlesztési Bizottságnak és az Állampolgári Jogi, Bel- és Igazságügyi Bizottságnak.
Úgy érzem, a hozzájárulásuk fontos ismeretekkel gazdagított minket a jelentéssel kapcsolatban.
Az első kérdés tehát, az infrastruktúra.
A második - ahogyan Ayala asszony nagyon helyesen hangsúlyozta - a műholdas navigációs technológia használata, a légi forgalomirányítás korszerűsítése, ez pedig létfontosságú.
Ha vannak a légi irányítással foglalkozó funkcionális csoportjaink, akkor történetesen esélyünk van a késések csökkentésére és arra, hogy a repülőgépeknek kevesebbet kelljen körbe-körbe repülniük a levegőben, mert nem tudnak leszállni.
Ez a második kérdés rendkívül fontos.
A harmadik a földi járatkiszolgálással kapcsolatos, amelynek hatékonynak és produktívnak kell lennie.
E három kérdés alapján meg kell próbálnunk optimalizálni a légi közlekedéssel kapcsolatos lehetőségeket, amely egy gyorsan fejlődő ágazat.
Szándékomban áll válaszolni néhány kérdésre, elnök úr, és elnézést kérek, hogy nem tudok az összesre válaszolni.
Szeretnék válaszolni Bradbourn úr kérdésére az adatokkal kapcsolatban.
A címkéket illetően: ezek használata a terminálok területére korlátozódik, nem történik adatrögzítés és, ami a legfontosabb, a címkék használata a személyes adatok védelméről szóló közös szabályok teljes betartása mellett történik.
Szó sincs arról, hogy kivételeket teremtenénk e szabályok alól.
A Regionális Fejlesztési Bizottsággal kapcsolatban, Janowski úr, nyilvánvaló, hogy a nagyobb csomópontok nem nőhetnek a végtelenségig.
Itt a rendelkezésre álló kapacitások jobb kihasználására van szükség.
A regionális repülőterek szerepe hangsúlyosabbá válik.
Ön hangsúlyozta, és nagyon helyesen, a repülőterek kapcsolódását a saját régiójukkal, a "belföldjükkel”, amely számos gyors közlekedési módon megoldható, különösen gyorsvasúttal.
Néhányan kérdéseket tettek fel a földi járatkiszolgálással kapcsolatban.
Ahogyan Jarzembowski úr mondta, ma nyilvánvalóan nem tudunk létrehozni egy irányelvet, amely a földi járatkiszolgálásra terjed ki, hiszen még nem kaptuk kézhez a hatásvizsgálatot, és jobban szeretnénk a meglévő irányelv alkalmazására koncentrálni.
Ezért a meglévő irányelv magfelelő alkalmazásának nyomon követésére összpontosítunk.
Az új tagállamokkal kapcsolatban: pontos információkat kértünk repülőterenként a szolgáltatók számáról, a repülőtértől való függésükről és a szerződések elnyerésének feltételeiről, és ha nem vagyunk elégedettek a válaszokkal, bármikor alkalmazhatjuk az ilyen esetekre vonatkozó jogsértési eljárásokat.
El kell mondanom azt is, hogy amennyiben rákényszerülünk arra, hogy megváltoztassuk a földi járatkiszolgálással kapcsolatos irányelvet, oda fogunk figyelni a szabályok változtatásának szociális hatásaira.
Néhány említés történt - a Gazdasági és Monetáris Bizottság részéről - az infrastruktúrák éjszakai kihasználásának szükségességéről csendesebb repülőgépekkel.
Kísértést érzek, hogy igent mondjak, de csak közép és hosszú távon.
Idáig még nem jutottunk el.
A környezetvédelmi problémákkal szeretném befejezni: ahogyan a légi közlekedés fejlődik, nyilvánvalóan minden tőlünk telhetőt meg kell tennünk annak érdekében, hogy biztosítsuk, hogy az nem akadályoz minket a globális felmelegedés elleni küzdelmünkben.
Ezért fogadott el Európa egy elég avantgárd megközelítést, amellyel támogatja, hogy a légi közlekedés csatlakozzon az kibocsátáskereskedelmi rendszerhez.
Ami a repülőtéri infrastruktúrát illeti, minket is aggasztanak az itt esetlegesen felmerülő problémák, különösen a helyi lakosok bosszúsága és a zajszint.
Tisztelt elnök úr, még egy ilyen termékeny vita sem tette lehetővé, hogy mindenre választ találjak, de - ahogyan számos hozzászóló elmondta - Jensen asszony jelentése kiváló alapot ad az építkezésre.
Nagy érdeklődéssel fogom követni a Parlament kéréseit azzal a szándékkal, hogy megfelelő válaszokat adjak.
Elmondhatom azt is, hogy örömömre szolgált a szoros együttműködés az EP-vel a polgárok érdekében.
A vitát berekesztem.
A szavazásra néhány perc múlva, a szavazások órájában kerül sor.
Írásbeli nyilatkozatok (142. cikk)
írásban. - (HU) Közismert, hogy a repüléssel járó környezeti károk, az üvegházhatású gázok kibocsátását leszámítva, nagyrészt fel- és leszállás, illetve az úgynevezett taxizás közben keletkeznek.
Ezek elsősorban a repülőterek környékét és az ott élőket sújtják.
Részükről jogos a követelés a repülőterek forgalmának mérséklésére.
Másfelől a repülés hozzátartozik mindennapjainkhoz, egész életformánk megváltozott azzal, hogy a szerény jövedelműek, a nyugdíjasok és a diákok számára is elérhetővé vált.
Maga az Európai Unió sem működhetne, ha Budapestről, Athénból vagy Helsinkiből nem jutnánk el órák alatt Brüsszelbe.
A megoldás ezért a repülőterek forgalmának környezettudatos átszervezése.
Meg kell szüntetni a gépek feleslegesen hosszú földi gurulását, az úgynevezett taxizást, a repülőterek fölötti hosszadalmas körözést.
Nagymértékben csökkentené a repülőterek környékének szennyezését, ha az utasok milliói autó helyett vasúton vagy metrón mennének ki a reptérre.
Ezért el kell érni, hogy a repülőterek fejlesztésével párhuzamosan építsék ki az odavezető vasút- vagy metróvonalat, és új nemzetközi repülőtér ne épüljön megfelelő kötöttpályás kapcsolat nélkül.
írásban. - (RO) A légiforgalom óriási növekedése fokozza a repülőterek zsúfoltságával és a forgalomirányító rendszerek túlterheltségével kapcsolatos problémákat.
Nagy problémát okoz az európai légtér töredezettsége, amely késéseket és rossz hatékonyságot okoz.
A nagy repülőterek még közelebb járnak a teljesítőképességük maximumához, néhány már el is érte azt, és a jelen feltételek között nehéz elképzelni, hogy újabb légitársaságok léphetnének be a piacra.
Mindazonáltal hatékony igazgatással és integrált fejlesztéssel biztosítani tudnánk a méltányos és megkülönböztetésmentes hozzáférést a repülőtéri infrastruktúrákhoz minden meglévő és potenciális szolgáltató számára.
E problémák megoldásához hosszú távú stratégiai megközelítésre van szükség, különösen az új kapacitások kiépítéséhez és a meglévők bővítéséhez.
Emiatt nagyon fontos a nemzeti és határokon átnyúló kezdeményezések koordinációja annak érdekében, hogy optimalizáljuk a meglévő kapacitásokat, fejlesszük az új repülőtéri infrastruktúrák kiépítésének keretrendszerét, új technikai megoldásokat fejlesszünk ki, előmozdítsuk a módköziséget különböző közlekedési módok összekötésével és biztosítsuk a biztonságos közlekedést azáltal, hogy az megfelel minden biztonsági és környezetvédelmi jogi rendelkezésnek.
A meglévő repülőtér-kapacitások kibővítése elkerülhetetlen, és kötelezően a zajcsökkentéssel és a repülőgépek kibocsátásainak csökkentésével kapcsolatos szilárd szabályozásnak megfelelően kell történnie.
(Az ülést 10.50-kor felfüggesztik, 11.00-kor újból megnyitják.)
Az előző ülés jegyzőkönyvének elfogadása: lásd a jegyzőkönyvet
1.
Az 1995-ös és a 2004-es bővítés következtében szükségessé vált kompenzációs kiigazításokra vonatkozó megállapodásoknak a GATS XXI. cikke alapján történő megkötése (szavazás)
- Jelentés: Helmuth Markov
2.
Bulgáriának és Romániának a szerződéses kötelezettségekre alkalmazandó jogról szóló, 1980. június 19-én Rómában aláírásra megnyitott egyezményhez történő csatlakozása (szavazás)
- Jelentés: Cristian Dumitrescu
3.
A közös halászati politikával kapcsolatos adatok gyűjtése és kezelése (szavazás)
- Jelentés: Paulo Casaca
4.
A közös agrárpolitika finanszírozása (szavazás)
- Jelentés: Jorgo Chatzimarkakis
- Végső szavazás előtt:
(DE) Tisztelt elnök asszony! A Házban sem a lift, sem a csengő nem működik.
Ez az oka annak, hogy sokan közülünk nem értek ide időben, ezért talán megkérhetnénk a megfelelő szolgálatokat, hogy történetesen szólaltassa meg a csengőt, legyen szíves.
A napirend szerint a szavazás 11:00-kor kezdődik, és megpróbáltuk időben elkezdeni.
5.
Az EK és az Egyesült Államok közötti légiközlekedési megállapodás (szavazás)
- Jelentés: Saïd El Khadraoui
6.
Az Európai Parlament összetétele (szavazás)
- Jelentés: Alain Lamassoure, Adrian Severin
- A szavazás előtt:
előadó. - Tisztelt elnök asszony! Szeretnék egyértelművé tenni néhány dolgot, mivel számos különböző kifejezést használnak a jelentésben és a módosításokban, és szeretném, ha mindenki tudná, mire szavaz.
Számos módosítás van itt Tajani úrtól és másoktól, amelyek amikor "polgárokról” beszélnek, akkor a nemzetek állampolgáraira, és nem európai polgárokra utal.
Amikor így vagy úgy szavaznak a módosításokról, kérem, tartsák észben, hogy nem európai polgárokról, hanem az államok állampolgárairól van szó.
Biztos vagyok benne, hogy mindenki érti, hogy ez mekkora különbség.
Köszönöm a tisztázást.
(IT) Tisztelt elnök asszony, hölgyeim és uraim! Szeretnék felvilágosítást kérni az előadóktól és a Parlament tisztviselőitől.
Azt szeretném tudni, hogy ha az 1. módosítás, első aláíró Mayor Oreja úr, elfogadásra kerül, akkor az 51. módosítás tárgytalanná válik-e.
Véleményem szerint ez tévedés és ha Mayor Oreja úr 1. módosítása elfogadásra kerül, az 51. módosítás nem válik tárgytalanná, de ez megváltoztatná az olasz küldöttség szavazási szándékát.
Tajani úr, a társelőadók egyike beszélni fog a kérdésről, amikor oda kerülünk.
Azt gondolom, igaza van, de jelenleg haladjunk tovább!
(IT) Tisztelt elnök asszony, hölgyeim és uraim! Szeretnék arra rámutatni, hogy főleg Maastricht óta, az európai polgárság egybeesik a nemzeti állampolgársággal a Szerződések mindegyikében.
Ezek ugyanazon, megegyező dolgok.
Ez a tény eléggé egyértelmű kollégám, Severin úr számára?
(A szavazást pár percre felfüggesztik műszaki hiba miatt.)
Tisztelt elnök asszony! Megőriztem az igen és nem szavazatok számát a két utolsó jegyzőkönyvezett szavazás alkalmával, és azok megegyeztek.
Ez volt akkor is, amikor az első problémánk volt.
Gondot jelentene, ha a 21. módosításról az IND/DEM képviselőcsoport újra szavazna?
Azt gondolom, hogy igaza van.
Én is aggódtam, hogy mi történik ezen a ponton.
(A szavazást pár pillanatra ismét felfüggesztik.)
(FR) Tisztelt elnök asszony! A többi jelentésnél nincs név szerinti szavazás.
Talán kezdhetnénk a szavazást azzal a jelentéssel, ami nem igényel név szerinti szavazást, ha nem bánja, és így tarthatjuk az ülésrendet.
Az a probléma, hogy jelentés közben vagyunk, és attól tartok, hogy le kell zárnunk, mielőtt hozzálátunk valami máshoz.
- 1. módosítással kapcsolatos szavazás előtt:
előadó. - (FR) Tisztelt elnök asszony! Elnézést kérek mindenkitől a tapasztalatlanságom miatt felmerülő kérdésért: ez csupán a harmadik ciklusom a Házban.
Ha jól értettem, az 1. módosítás elfogadásra kerül, akkor azzal megmaradna a szöveg a módosítás bekezdésében és eltávolítaná a jelentésben szereplő ülések számával kapcsolatos értékeket.
Így kell értenem?
A módosítás szerzőit kérdezem: mindenki így érti?
Ez azt jelenti, hogy hibát követtem el, elnézést kérek az érintettektől.
Igen szavazatot javasoltam, amikor a PPE-DE szavazási listáját készítettem, mert azt gondoltam, hogy a módosítás csak a szövegre vonatkozik.
Ahol azonban számokról van szó, ott a PPE-DE képviselőcsoport számára az instrukció szabad szavazásra változik, és társelőadómmal együtt felhívunk mindenkit, aki támogatni szeretné az Alkotmányügyi Bizottság javaslatait és az előadókat, hogy szavazzon nemmel az 1. módosításra.
(Taps)
(IT) Tisztelt elnök asszony, hölgyeim és uraim! Még mindig nem világos, hogy az 1. módosítás összeegyeztethető-e az 51. módosítással.
Ha az 1. módosítás összeegyeztethető az 51. módosítással, ahogyan én gondolom, akkor az olasz küldöttség az 1. módosítás mellett kíván szavazni, de ennek tisztázására szükségünk van.
Ez a módosítás felülírja az összes többit.
Gratulálunk a társelőadóknak, és köszönetet mondunk a technikusainknak.
Szavazások órája
A következő napirendi pont a szavazás.
(Az eredményeket és a szavazással kapcsolatos egyéb részleteket lásd a jegyzőkönyvben.)
Köszöntések
Nagy öröm a számomra, hogy körünkben üdvözölhetem az új-zélandi parlament és Új-Zéland európai uniós missziója képviselőiből és egyéb látogatókból álló küldöttséget, akik a díszpáholyban foglalnak helyet.
(Taps)
A küldöttség tagjai azért vannak Brüsszelben, hogy találkozzanak európai parlamenti kollégáikkal a 14. Európai Parlament/Új-Zéland parlamentközi ülés keretében.
Az ülés után ma délután Brüsszelből Nyugat-Flandriába utaznak, ahol másnap a passchendaele-i csata 90. évfordulójára rendezett eseményeken vesznek részt.
Fogadják jókívánságaimat európai uniós tartózkodásuk alkalmából!
1.
A Gázai-övezet humanitárius helyzete (szavazás)
- Állásfoglalásra irányuló indítvány: a Gázai-övezet humanitárius helyzete
- Az 5. bekezdéssel kapcsolatos szavazás előtt:
Elnök asszony! Szeretném az "állam” szóval kiegészíteni az 5. bekezdést, az Izrael szó után.
Az az oka, hogy néhány képviselő - köztük Davies úr - tájékoztatott engem, hogy a Hamasz elismeri Izraelt, de nem ismeri el Izrael államot.
Izrael államnak van szüksége elismerésre.
(A szóbeli módosítást elfogadták)
2.
A mexikói és közép-amerikai asszonygyilkosságok (szavazás)
- Jelentés: Raül Romeva i Rueda
- 6. módosítással kapcsolatos szavazás előtt:
(FR) Tisztelt elnök asszony! Kérem, engedje meg, hogy egy szóbeli módosítást nyújtsak be a PPE-DE képviselőcsoport részéről a 6 módosításhoz.
Az R preambulumbekezdés végét szeretnénk kiegészíteni a következővel: "ez a mondat egy függőben levő fellebbezés tárgyát képezi”.
(A szóbeli módosítást elfogadják.)
- az S. preambulumbekezdésről tartott szavazás előtt:
Tisztelt elnök asszony! Ez egy szóbeli módosítás az S. preambulumbekezdés 7. módosításához, a "bűncselekmények értelmi szerzői” kifejezéseket kérem kicserélni a "bűnelkövetők” kifejezésekre.
Ez azért fontos, mert különben a mondatnak nincs értelme angolul.
(A szóbeli módosítást elfogadják.)
3.
A cigarettacsempészet elleni küzdelem (az EK és a Philip Morris közötti megállapodás) (szavazás)
- Jelentés: Bart Staes
4.
Az európai repülőterek kapacitása és földi járatkiszolgálása (szavazás)
- Jelentés: Anne E. Jensen
Szavazások órája (folytatás)
A szavazáshoz fűzött indokolások
írásban. - (PT) A tengeri tevékenységekkel kapcsolatosan összegyűjtött adatok és információk harmonizációja és megbízhatósága rendkívül fontos a halászati ágazat számára, és minden olyan erőfeszítést támogatni kell, ami ezek minőségének javítását célozza.
Az ágazat jelenlegi szükségletei és az ökoszisztémával kapcsolatos aggodalmak miatt az Európai Bizottság javasolta az 1543/2000/EK tanácsi rendelet módosítását, míg az Európai Parlament értékel egy, a halászati ágazatban az adatok gyűjtésére, kezelésére és felhasználására vonatkozó új közösségi keretről szóló tanácsi rendeletre irányuló javaslatot.
Módosítani kell tehát a jelenlegi 1543/2000/EK tanácsi rendeletet annak érdekében, hogy elkerüljük a régi és az új rendelet közötti átfedést.
A jelenlegi bizottsági javaslat megteszi ezeket a szükséges és logikus változtatásokat, és a Halászati Bizottság egyhangúlag jóváhagyta.
Számíthat továbbá az én "igen” szavazatomra is a plenáris ülésen.
írásban. - Megszavaztam ezt a jelentést, amely jóváhagyja a Bizottságnak az 1543/2000/EK tanácsi rendelet (a közös halászati politika irányításához szükséges adatok gyűjtésére és kezelésére vonatkozó közösségi keretről létrehozataláról) módosítására (és a hatályon kívül helyezésére való felkészülésre) irányuló javaslatát.
A Bizottság célkitűzése, hogy 2008-ban egy új, átfogóbb adatgyűjtési szabályozást vezessen be; ez a módosítás jobb átmenetet tesz lehetővé azáltal, hogy megszünteti az adatgyűjtéssel és -kezeléssel kapcsolatos hat évre szóló nemzeti programok benyújtására vonatkozó jelenlegi követelményeket a 2007-2012-es időszakban.
Ehelyett átmeneti programokat kell készíteni a 2007 és 2008-as évekre.
írásban. - Az UKIP a közös agrárpolitika megszüntetését szeretné látni.
Ezért semmilyen körülmények között nem tudunk megszavazni egy olyan jelentést, amely még több hatalmat ad a Bizottságnak, amelynek a legitimitását nem ismerjük el.
írásban. - (FR) Igennel szavaztam a Chatzimarkakis-jelentésre, amely a KAP jobb költségvetési végrehajtását és átláthatóságát célozta, más szavakkal a mezőgazdaságnak nyújtott támogatások kedvezményezettjeinek azonosítását.
Úgy érzem, hogy a KAP legitimitása, amely az EU kiadásainak egyik legnagyobb eleme, túl gyakran kérdőjeleződik meg az átláthatatlanság miatt, amivel a mezőgazdasági támogatásokat kezelik.
A jelentés érdeme, hogy tisztázza ezt a helyzetet.
Rendkívül elégedett vagyok azzal, hogy az uniós támogatások kedvezményezettjeinek országos listáit közzéteszik az interneten, és hogy a Bizottság és a tagállamok kifizető testületei honlapjai között linkeket hoznak létre.
A KAP finanszírozás nyomon követését azonban az adatvédelemre irányadó szabályozások szigorú betartásával kell végezni.
Ezért szavaztam azon módosítás ellen, amely megköveteli az adatokat felhasználó regisztrációját vagy nyilvántartásba vételét, hiszen az átláthatóságot mindkét oldalon garantálni kell.
Hiszek abban is, hogy az Európai Mezőgazdasági Vidékfejlesztési Alap kifizetésekkel kapcsolatos adatait olyan módon kell felbontani, hogy azonosítani lehessen a legnagyobb kedvezményezetteket.
írásban. - (PT) Az átláthatóság fokozásának a Bizottság javaslatában szereplő és a parlamenti jelentésben kifejezésre juttatott szükségességét létfontosságúnak tartjuk, mind a közös agrárpolitika finanszírozásában, mind pedig az elszámolások biztosításában az uniós intézmények költségével kapcsolatos gyakorlat tekintetében.
Létfontosságú továbbá a költségvetési ellenőrzés javítása.
Csalódottak vagyunk azonban a javaslat korlátozott hatásköre miatt, valamint azért, mert az Európai Parlament nem volt elég célratörő sem a jelentésében, sem a módosításaiban.
Véleményünk szerint még mindig van néhány javaslat, aminek nincs gyakorlati haszna, és amely valójában korlátozza a polgárok szabadságát és garanciáit, mint az a követelmény, hogy "aki az adatokat használja vagy megtekinti [az interneten] regisztrálni köteles”.
Ráadásul ellentmondások is találhatók mind a Bizottság javaslatában, mind az EP jelentésében, az információ folyamatos közzétételével kapcsolatban.
Azt javasolják, hogy a jövőben a kezdetektől végezzenek "felmérést az adat közzétételének előnyeiről és hátrányairól”.
Egy másik vitatható kérdés a Bizottság tagállamok felett gyakorolt hatalmának megerősítése.
Végezetül úgy gondoljuk, hogy a "közös agrárpolitika átláthatósága és közérthetősége” a legjobban annak teljes felülvizsgálatával fokozható, amely a javaslat egyik célkitűzése.
írásban. - (PT) A Bizottság azon javaslata, hogy bizonyos módosításokat hajtson végre a közös agrárpolitika (KAP) finanszírozásáról szóló 1290/2005/EK tanácsi rendeletben szükséges annak érdekében, hogy a folyamat átláthatóbbá váljon.
Hiszek abban, hogy a fokozott átláthatóság együtt a mezőgazdasági alapok jobb felhasználásával segíthet felszámolni az európai lakosság KAP-pal és az európai intézményekkel szembeni bizalmatlanságát.
Ezért én igennel szavazok Chatzimarkakis úr jelentésére, amely a Bizottság álláspontjára helyezkedik és bizonyos - általam fontosnak tartott - módosításokat tartalmaz.
írásban. - Megszavaztam a jelentést, amely egy sor lehetőséget kínál a KAP átláthatóságának javítására.
Országos internetes listák felállítására szólít fel az EU közvetlen gazdálkodási támogatásának kedvezményezettjeiről.
Az Egyesült Királyság már ezt teszi, és szeretném látni, hogy más országok is így cselekszenek.
A jelentés jobb eljárásokra is felszólít azokban az esetekben, ha a közzététel követelményét nem teljesítik, valamint arra, hogy az adatvédelem is szerepeljen magában a bizottsági rendeletben.
írásban. - (DE) Kistermelőink, akik a föld sója, elsüllyednek az ésszerűtlen bürokrácia tengerében, műholdas földmérésnek kitéve, és jaj nekik, ha a kerítésük egy kicsit túl jobbra vagy balra áll.
Ideje lenne újra egy kis emberséget tanúsítani ahelyett, hogy a keményen dolgozó kistermelőinket érzéketlen bürokratikus bunkóval sújtsuk.
Azokat a feketebárányokat, akik egész földeket és üzleti tevékenységeket fabrikálnak maguknak, akik a BSE-t terjesztik, és egyéb botrányokat okoznak meg kell nevezni és meg kell szégyeníteni.
Az viszont vicc, hogy azt állítják, hogy az árak olyan mértékben növekednek, hogy az indokolja a támogatások csökkentését.
A csatlakozás előtt az osztrák őstermelők körülbelül 7 schillinget kaptak - ez körülbelül 95 centnek felel meg - egy liter tejért.
Ma csak 30 centet kapnak, ami azt jelenti, hogy euró-ezreket veszítenek, és ugyanakkor meg kell felelniük a folyton változó bürokratikus szabályoknak, amelyek továbbnehezítik az életüket!
Az elképzelt "állapotfelmérés” csak egyetlen célt szolgálhat: hogy jobb, megbízhatóbb és tartósabb keretrendszert hozzon létre, és nem azt, hogy brutális erővel reformot léptessen életbe és az utolsó megmaradt gazdálkodónkkal is bedobassa a törülközőt.
Tekintve az európai gazdálkodásból történő masszív kivonulást, nyomatékosan vissza kell utasítani azt a gondolatot, hogy az elköltetlen agrárfinanszírozást olyan presztízs-projektek finanszírozására lehetne fordítani, mint a Galileo.
Bármi áron meg kell őriznünk az önellátó-képességünket, és nem adhatjuk magunkat túszként a genetikai manipulációval foglalkozó vállalatok kezébe.
írásban. - (SV) Jorgo Chatzimarkaki úr jelentése újra megerősíti a Bizottságnak az uniós politikák legitimitásának megerősítésére irányuló kezdeményezését oly módon, hogy közzéteszi a ráfordításokkal kapcsolatos gyakorlatokat teljes részletességben, valamint jobb számviteli és költségvetési ellenőrzést alkalmaz a mezőgazdasági ágazatban a számos változás eredményeképpen - egyebek mellett.
Támogattam a jelentés azon részeit, amelyek a közösségi alapok felhasználása nyilvánosság általi átláthatóságának javítását célozták, valamint a kedvezményezettekkel kapcsolatos információk közzétételét.
Hasonlóképpen támogattam azt is, hogy a tagállamoknak az interneten keresztül utólag közzé kell tenniük az Európai Mezőgazdasági Garanciaalap és az Európai Mezőgazdasági Vidékfejlesztési Alap kedvezményezettjeit, valamint az e kedvezményezetteknek az egyes alapokból juttatott összeg.
Ellenzem azonban azokat a rendelkezéseket, amelyek szerint az információ felhasználásához vagy megtekintéséhez regisztráció szükséges, mivel ez szembemegy azzal a svéd alapelvvel, amely garantálja az anonimitást az efféle közhasznú információk felhasználása esetén.
Szavazatom hibás leadását követően a jegyzőkönyvbe bekerült azon szándékom, hogy a 20. módosítás ellen szavazzak, tekintettel a hivatalos dokumentumok nyilvános elérésére vonatkozó határozott svéd elvre.
írásban. - Az UKIP tartózkodott a szavazástól a jelentéssel kapcsolatban, mivel nem ismerjük el a Parlament legitimitását.
Ez semmiképpen nem a véleményünket tükrözi a jelentés tartalmával kapcsolatban.
Az UKIP szeretné a közös agrárpolitika megszüntetését.
Ennek okán semmiképpen nem szavazhatunk egy olyan jelentésre, amely még több hatalmat biztosít a Bizottság számára, amely legitimitását nem ismerjük el.
írásban. - (PT) Az Európai Bizottság a Tanácstól kapott felhatalmazás alapján folytatott tárgyalásainak központi célkitűzése, egy nyílt légiközlekedési térség megteremtése az EU és az USA között, túlmutat az egyes tagállamok és az USA között jelenleg létező kétoldalú megállapodásokon.
A cél az, hogy létrehozzanak egy egységes, liberalizált légiközlekedési piacot az EU és az USA között, "ahol a befektetések szabadon áramolhatnak, és ahol az európai és amerikai légitársaságok korlátozások nélkül nyújthatják szolgáltatásaikat, beleértve mindkét fél hazai piacát”.
Az EU célja, hogy biztosítsa a kölcsönösséget az USA-val a légi közlekedés liberalizációja területén, különös tekintettel a "külföldi tulajdonra, az amerikai légitársaságok irányítására és a kabotázsra vonatkozó korlátozások” megszüntetésére, valamint a "letelepedési jog” és az "állami támogatás” kérdéseire.
Ezért gondoljuk, hogy ilyen megállapodást a tagállamoknak, és nem a Közösségnek kell megkötnie, annál is inkább, mert ez stratégiai fontosságú kérdés, amely "modellként szolgálhat a további liberalizációhoz és szabályozás-csökkentéshez világszerte”.
Ennek okán újra kinyilvánítjuk álláspontunkat azzal kapcsolatban, hogy ellenezzük a fontos közszolgáltatások liberalizációját bármely országban.
írásban. - (PL) Az egyrészről az Európai Közösség és tagállamai, másrészről az Amerikai Egyesült Államok közötti légiközlekedési megállapodás aláírásáról és ideiglenes végrehajtásáról szóló, a Tanács és az Európai Unió tagállamai kormányainak a Tanács keretében ülésező képviselői által elfogadott határozatra irányuló javaslatról (8044/3/2007 - - C6-0210/2007 - szóló jelentés mellett szavaztam.
El Khadraoui úr helyesen mutatott rá egy, az EU és az USA közötti nyílt légiközlekedési térség létrehozásának fontosságára, amely lehetővé tenné egy egységes légiközlekedési piac kialakulását az EU és az USA között.
Támogatom azt a nézetet, miszerint ez lehetővé tenné a beruházások szabad áramlását és az uniós és amerikai légitársaságok korlátozás nélküli szolgáltatását, beleértve a minkét oldali hazai piacokat is.
Ez nagy előrelépést jelent.
Nagyon helyénvaló volt a környezetvédelem kérdését beemelni ezzel összefüggésben.
A légiközlekedési ágazat károsan hat a környezetre, különösen a zaj és az éghajlatváltozást okozó anyagok kibocsátása miatt.
Ennélfogva egyetértek azzal a javaslattal, hogy mind az EU, mind az USA tegyen hatékony lépéseket a légi közlekedés negatív környezeti hatásainak csökkentésére.
írásban. - A jelentés mellett szavaztam, amely jóváhagyja a légiközlekedési rendelkezések liberalizációjával kapcsolatos terveket az EU és az Amerikai Egyesült Államok között.
Ez megteremti az egyenlő versenyfeltételeket az USA-ba járatokat indító európai légitársaságok számára, lehetővé tenné a racionálisabb járatépítést, jobb szolgáltatásokhoz és a járatok hatékonyabb útvonal-tervezéséhez vezetne.
A lehetséges transzatlanti járatok számának növekedése még alacsonyabb jegyárakhoz is vezethet az utasok számára.
írásban. - (PT) A szándékok szerint a megállapodás megkötése régi szükségleteket elégítene ki az Atlanti-óceán mindkét partján, a további liberalizáció nyújtotta előnyökkel az ügyfelek számára és a szabályozás csökkenésével világszerte.
Az EU számára garanciaként is fog szolgálni a közösségi jogszabályok betartása tekintetében.
A megállapodás megkötésére fordított munka elismerésre méltó, mivel az új jogi keretrendszer széleskörű megegyezést biztosít egy integrált transzatlanti légiközlekedési piac létrehozására, amely hasznos lesz mind a fogyasztók, mind a vállalatok számára.
A megállapodást olvasva azonban láthatóvá válik, hogy az amerikai légitársaságok külföldi ellenőrzésével kapcsolatos korlátozások feloldása némileg aránytalan, ráadásul a kabotázs nem is szerepel benne.
Létfontosságú és üdvözlendő tehát az Európai Parlament azon javaslata, amely az egymást követő szakaszok, a megkötésre vonatkozó határidők és a megfelelés elmulasztása következményeinek a szakaszos megközelítésbe történő beépítésével kapcsolatos.
Továbbá az EU-USA légiközlekedési piaca kölcsönössége visszaállításának a feltételeit is megállapították arra az esetre, ha a tárgyalások nem érnék el a mindkét fél által kívánt egyensúlyt.
Összegezve: ez egy jó kiindulási pont a még el nem ért célok felé.
írásban. - Meggyőződésem, hogy szükség van ilyen megállapodásra, de annak olyannak kell lennie, amely mindkét oldalon végrehajtható.
A délkelet-angliai repülőtereknek "repülőgép résidőket” kellett nyitniuk az amerikai partner légitársaságok és potenciálisan sok másik számára.
Ez visszafelé, az USA-ra nem igaz.
A "szabadságjogok” nincsenek biztosítva az európai légitársaságok számára az USA-n belüli légi közlekedésre.
Ez azt jelenti, hogy a Gatwickből New York-ba tartó járatok nem repülhetnek Los Angeles-be, de a Gatwickbe tartó amerikai járatok oda repülnek az EU-n belül, ahova akarnak.
Hasonlóképpen nincs könnyítés az amerikai légitársaságok külföldi tulajdonjogával kapcsolatban sem.
Nyilvánvalóan nincs egyensúly a megállapodás első szakaszában; ezt az EU számára hátrányos egyensúlytalanságot gyorsan orvosolni kell a tárgyalások második fázisában.
Keresni fogom a lehetőséget arra, hogy megerősítsem ezeket az erőfeszítéseket a Transzatlanti Jogalkotók Párbeszéde keretében.
(NL) Tisztelt elnök asszony! Nem fogok újra végigmenni a tegnapi vitán.
Kifejtettem akkor, hogy számunkra a Lamassoure-jelentés olyan, mintha a szekeret fognánk a ló elé, mivel még mindig nincs érvényes átmeneti szerződésünk, még mindig nincs új szerződésünk.
Az a gond a jelentéssel, hogy újra szabadon engedi az euroföderalisták tipikus Loch Ness-i szörnyét, a transznacionális listák szellemét, amely alapján az Európai Parlament néhány képviselőjét megválasztanák.
Nos, én még mindig abból a feltételezésből indulok ki, hogy mi itt a tagállamokban található választóink, az ott élő lakosok, és nem csupán az Európai Unió absztrakt polgárainak képviseletében vagyunk itt.
(PL) Tisztelt elnök asszony! Hiszek abban, hogy egy házat az alapoktól kell felépíteni, és nem fordítva, ami gyakorlatilag az, amit Lamassoure úr és Severin úr jelentése tesz.
Az Európai Unióról szóló szerződés lefekteti az alapokat.
A Szerződést ratifikálni kell, ami - úgy hiszem -, néhány héten belül megtörténik.
Ez az egyik oka annak, hogy a jelentés ellen szavaztam, noha az számos jó pontot tartalmaz.
A másik ok arra, hogy ellene szavaztam az, hogy nem értek egyet azzal, hogy az országomat a jelenleginél hárommal kevesebb képvelő képviselje.
A lengyel képviselők száma 54-ről 51-re csökkenne.
Ezek az okai annak, hogy a jelentés ellen szavaztam.
(ES) Történetesen tegnap nyújtottam be a szavazatom magyarázatát írásban, és olyan választ kaptam, amelynek értelmében még mindig foglalkoznak vele, és így tovább.
Ez egy dolog.
A nevem azonban Irujo Amezaga.
"Amenaza” valami egészen mást jelent spanyolul: azt jelenti, hogy fenyegetés, ami szerintem egyelőre nem vagyok.
Mindenesetre, a szavazat-magyarázatom a Lamassoure-jelentéssel kapcsolatos.
A jelentés ellen szavaztam és elismerem, hogy az Európai Parlament összetétele nehéz kérdés.
Az államok feletti választókörzetekkel kapcsolatos módosító javaslatomat, amely elismerve a kulturális és politikai realitásokat továbbment a tagállamok jelenlegi határain, a bizottság visszautasította.
Ha igazán akarjuk az európai emberek unióját, ahogyan az az EK Szerződésében áll, akkor a Parlamentnek nyitottnak kell lennie az egyéb típusú realitásokra.
Elnézést kérek a kiejtésemért, folytatom a spanyolóráimat.
írásban. - Az Európai Parlament jövőbeni összetételét illetően nemmel szavaztam arra a felhatalmazás nélküli kísérletre, (26. módosítás), hogy az Ír Köztársaság képviselete 13 európai parlamenti képviselőre nőjön.
Észak-Írországnak 1,7 millió lakosa van és három európai parlamenti képviselője; az Ír Köztársaság lakosainak száma 4,3 millió, míg a 26. módosítás értelmében 13 európai parlamenti képviselője lenne, ami azt jelentené, hogy 330 000 polgárra jut egy képviselő, míg Észak-Írországban ez az arány egy európai parlamenti képviselő 630 000 polgárra.
Tisztán látszik, hogy az Ír Köztársaság nagyon bőkezűen van ellátva, és szerencsésnek érezheti magát a 12 mandátumával.
írásban. - (SV) Mi, a Svéd Demokraták igennel szavaztunk a jelentésre.
Hiszünk abban, hogy a csökkenő arányosság elve ésszerű, és jó esély van arra, hogy az EU állam- és kormányfői támogatni fogják.
A többi előterjesztett javaslatok esetében nincs valós esély arra, hogy a csúcstalálkozón elfogadják.
A jelentés 20 mandátumot adna Svédországnak a 18 helyett, amit akkor kapnánk, ha a Nizzai Szerződést alkalmaznánk.
Ennélfogva fontos a szerződés elfogadása.
Az ellenkező esetben a Nizzai Szerződést alkalmaznák, ami azt jelentené, hogy minden tagállam mandátumokat veszítene Németország kivételével.
Azokat a kérdéseket, hogy hogyan definiáljuk a polgár fogalmát, és hogy miként dolgozzuk ki, hogy a mandátumok elosztása a népességen alapuljon, meg kell vizsgálni.
Erős kétségeink vannak a transznacionális listákkal kapcsolatban az európai parlamenti választások esetén.
Azonban, ha a kérdést megvizsgáljuk, akár el is fogadhatjuk.
írásban. - (FR) Igennel szavaztam a jelentésre, amelyet kollégáim, Alain Lamassoure úr és Adrian Severin úr készítettek az Európai Parlament összetételével kapcsolatban.
Mind a ketten tisztában voltak azzal, hogy az EP jelenlegi összetétele, amelyet Bulgária és Románia 2005-ös csatlakozási okmányával jött létre, változásra szorul, még akkor is, ha ez azt jelenti, hogy a Nizzai Szerződés rendelkezéseihez kell is visszamenni.
Üdvözlöm Alain Lamassoure úr ajánlatát, hogy gyűjtsék egybe politikai családját, és sajnálom, hogy számos állásfoglalás a Tanács döntésével ellentétben nehézkes vitát igényelt, végezetül pedig plenáris bíráskodást.
A vita helyenként kiemelte a nemzeti önzés mértékét.
Noha megvannak a fenntartásaim azzal az elgondolással kapcsolatban, hogy vizsgáljuk meg annak a lehetőségét, hogy néhány képviselőt transznacionális listákról válasszanak meg, elégedett vagyok az állásfoglalás 2. mellékletével, amely azt követeli meg a kormányközi konferenciától, hogy kérjen egy tervezetet a Parlamenttől, amely előírja képviselőinek a közvetlen egyetemes választójoggal történő megválasztását, ami az Európai Unióról szóló szerződés 9a. cikkének (2) bekezdésében szereplő "polgár” fogalmának pontosabb meghatározását biztosítja.
Az európai polgár fogalmát mindenképpen meg kell határozni.
írásban. - A 25. módosítás ellen szavaztam, mert amíg az Egyesült Királyság az EU tagja, addig az azt képviselő európai parlamenti képviselők számát egyáltalán nem szabad csökkenteni.
Tehát a 74 európai parlamenti képviselőre szavazni ugyanaz, mint arra szavazni, hogy néggyel csökkentsék a számukat.
A javasolt, "csökkenő arányosság” elv alapján, amely még meghatározásra vár, a kis országok és a mikroállamok aránytalanul túlképviseltté válnak, míg a nagyobb államok, mint az Egyesült Királyság, alulképviseltté.
Tekintettel annak a kelet-európai népességnek a nagyságára, amelyik 2004 óta az Egyesült Királyságba emigrált, és arra, hogy jelenleg jogosultak szavazni az európai parlamenti választásokon, az Egyesült Királyság európai parlamenti képviselőinek száma legalább 78 kell, hogy maradjon, ha nem több.
írásban. - A Lamassoure-jelentéssel kapcsolatos szavazáson következetesen a mandátumok tagállamok közötti igazságos elosztására szavaztunk, különös tekintettel Írország 13 mandátumára.
Az egész folyamat alatt hazánk 13 mandátumáért kampányoltunk.
A mellette szóló érvek jól ismertek.
Írország népessége gyorsan növekszik - ez a leggyorsabban növekvő populáció Európában, mind a természetes, mind a teljes növekedést tekintve.
Szintén mi voltunk arányaiban a legnagyobb vesztesei a Nizzai Szerződésnek, ami a parlamenti mandátumokat illeti.
Az ír kormány sajnos nem sokat tett a kampány támogatásáért, amelyet a jelenlegi 13 mandátum megtartásáért folytattunk.
A mai szavazás legalább azt biztosítja Írország számára, hogy a következő ciklusban a mandátumok száma ne essen 12 alá, gondoskodva egy teljes felülvizsgálatról még 2014 előtt, amely magában foglalja a "lakosság kontra állampolgár” statisztikai alapú alkalmazásának vitatott kérdését is a tagállamokban az európai parlamenti képviselői megoszlás felmérése tekintetében.
írásban. - (FR) Igennel szavaztam a 2009-es jogalkotói választások utáni európai parlamenti helyek elosztásával kapcsolatos Lamassoure-jelentésre.
Az új elosztás kiegyensúlyozza a mandátumok számát a tagállamok népességének alakulásait alapul véve.
Örülök, hogy Franciaországnak kettővel több európai parlamenti képviselő jut, mint ami a felülvizsgált Nizzai Szerződés esetén jutott volna.
Támogatom továbbá azt az ötletet, hogy az új elosztási rendszer felülvizsgálata történjen meg jóval a 2014-2019-es parlamenti ciklust megelőzően annak érdekében, hogy biztosítsuk a parlamenti mandátumok igazságos és objektív elosztási rendszerét, figyelembe véve a népesség változásait, amely megakadályozná a tagállamok által alkalmazott, szokásos "kéz kezet mos”-megközelítést.
írásban. - (PT) Noha a Szociáldemokrata Párt (SDP) által választott képviselők úgy gondolják, hogy ez nem tökéletes megoldás és nem képes feltételt szabni a további tárgyalásokhoz a jövőbeni bővítések kontextusában, három okból támogatják Lamassoure úrnak az Európai Parlament összetételéről szóló jelentését:
1.
Néhány tagállam nem ért egyet az általános elvek egyszerű meghatározásával, és a jóváhagyás feltételéül kívánják az EP összetételének szigorú meghatározását, mielőtt elfogadnák a reformszerződést.
Ez veszélybe sodorhatná a Tanács portugál elnökségének legfontosabb prioritását.
2.
Lamassoure úr egy kiegyensúlyozott, kompromisszumos megoldást javasolt, amely egy minimális határértéket ír elő, garantálva a képviselet pluralitását a kisebb államok számára és amely a csökkenő arányosság elve alapján veszi figyelembe a többi állam demográfiai méretét, biztosítva a jó viszonyt az államok között.
3.
Megakadályozza azokat az elfogadhatatlan kísérleteket a német, lengyel, spanyol és olasz képviselők részéről, amelyek arra irányulnak, hogy növeljék a népesebb országok súlyát azáltal, hogy csökkentik az olyan közepes méretű országok képviselői számát, mint Portugália.
írásban. - Ki kell fejeznem a nyugtalanságomat azzal az elvvel kapcsolatban, amit már maga a jelentés plenáris ülésen való ismertetésének szándéka testesít meg.
Alapvetően rossz, ha egy parlament dönt a saját összetételének alapelveiről.
Ahogyan egy ír kollégám mondta a vitában: "A pulykák nem szavaznak a karácsonyra”.
1984 óta vagyok a Ház tagja, amikor is 434 képviselőnk volt; most 785 van.
Minden egymást követő alkalommal nőtt a képviselők, munkacsoportok, bizottságok száma, és az ülések nehezen kezelhetőek és egyre eredménytelenebbekké váltak.
Ezt kívánják itt intézményesíteni a 750 képviselőre történő "csökkentéssel”, ami még mindig 30-40%-kal nagyobb annál, ami hatékony volna, hacsak nem akarjuk mintának tekinteni Kína 3000 fős, leginkább díszként szolgáló Nemzeti Népi Kongresszusát.
A másik, számomra döbbenetes anomália az, hogy amíg mi megválaszthatjuk az összetételünket, ami létfontosságú intézményi döntés az európai intézmények összessége és maga az Unió számára is, hogy nem választhatjuk meg az ülések helyszínét egyetlen tagállam makacssága miatt, és ehelyett inkább az azbeszttel tűzdelt Srasbourg ejt át bennünket.
írásban. - (PL) Sajnálom, hogy nem bizonyult lehetségesnek új és állandó megoldást találni az európai parlamenti mandátumok elosztására az Unió különböző tagállamai között.
Az elosztás jelenlegi módja átmeneti, és csak a következő parlamenti ciklusra vonatkozik.
A mandátumok elosztásánál alkalmazott módszer nem tiszta és nem érthető az EU polgárai számára.
A csökkenő arányosság elvének alkalmazása mellett, politikai kritériumok szintén nagy hatással voltak a parlamenti mandátumok elosztására.
Ez káros volt a polgárok képviseletére, amelynek történetesen az uralkodó elvnek kellene lennie.
Továbbá a mandátumok javasolt elosztása az adott tagállam lakosai számán alapul ahelyett, hogy az érintett állam polgárainak számán alapulna.
Az én országom, Lengyelország például az átmeneti gazdasági migráció következtében elveszíti két millió polgárát, akik jelenleg az Unió egyéb tagállamaiban dolgoznak.
Mellékesen, arra is rá kell mutatni, hogy ez logikátlan, hiszen az EU támogatja a munkavállalók mobilitását.
Szeretnénk megismételni a figyelmeztetésünket, miszerint azok az elvek, amiken az Unió irányítása nyugszik, túlzottan bonyolultak annak polgárai számára.
A polgároknak ennélfogva egyre rosszabb az előérzetük az Unió intézményeivel kapcsolatban.
írásban. - (SV) Határozottan ellenezzük azt a gondolatot, hogy egy választókörzet létesüljön az egész EU számára az európai parlamenti mandátumok talán 10%-ával.
Egy önálló uniós választókörzet megalkotása mesterséges módja az európai nép megteremtésének.
Európában nincs közös, médiával ellátott politikai aréna, sem az összes tagállamot lefedő viták.
Minden országnak megvan a saját politikai napirendje.
Kudarcra van ítélve a nyelvi és a hagyományokban rejlő akadályok olyan uniós pártok alapításával történő leküzdése, amelyek teljes mértékben az EU hozzájárulásától függenek.
Emlékeztetünk arra, hogy a 2004-es európai parlamenti választásokon a választók 54,4%-a otthon maradt.
Az "otthonmaradás pártja” a legnagyobb párt az európai parlamenti választásokon.
Az új tagállamokban sem tapasztalható lelkesedés az európai parlamenti választások iránt.
Szlovákiában 16,96%-os volt a részvétel 2004-ben.
Az EU olyan országokkal való bővítése, mint Ukrajna vagy Törökország azzal a következménnyel járna a tagállamok számára, hogy a delegációjuk csökkenne.
Ez érinti a kisebb csoportokat és csökkenti a politikai sokféleséget.
Nem lesz helyük a regionális és kisebbségi pártoknak az Európai Parlamentben.
Úgy tűnik, hogy mind a Kereszténydemokratáknak/Konzervatívoknak, mind a Szocialistáknak van valamiféle rejtett tervük volna egy kétpárti rendszer létrehozására az Európai Parlamentben.
Igennel szavazunk a jelentésre, nem azért, mert olyan kiváló, hanem mert javulást jelent.
írásban. - (PT) Világosnak kell lennünk ebben, mivel sok szám szerepel.
1.
A javaslat azt jelenti, hogy 1999 óta Portugáliának eleinte 25-ről 24-re változott a képviselői száma, ami most 22-re csökken, míg Németország megtartotta a 99 képviselőjét, ami most 96-ra csökken.
Más szavakkal Portugália elvesztett 12%-ot, míg Németország 3%-ot.
2.
A hat legnépesebb ország az európai parlamenti mandátumok 56%-ával rendelkezik.
Ezzel a javaslattal ez 56% marad.
Más szavakkal, ők nem adnak semmit.
Így tehát a Szerződések jelenlegi reformján keresztül a főbb hatalmak újból megerősítik a Tanács fölötti ellenőrzésüket azáltal, hogy bárminemű súlyozás nélkül alkalmazzák a demográfiai kritériumot és fenntartják az EP fölötti teljes körű ellenőrzést.
Portugália kudarcot vall!
Ha valakik irányítás alá tartoznak, akkor másoknak...
Annak érdekében, hogy palástolják egy ilyen elfogadhatatlan helyzettel kapcsolatos bűnüket, egyesek azt mondják, hogy rosszabb is lehetne.
Mások úgy vélik, hogy természetes, hogy csak bizonyos országok tudják védeni érdekeiket..., mások érdekeinek kárára.
Végezetül, de nem elfelejtve egyéb fontos szempontokat - így például egy nemzetek felett álló választó testület elutasítását, illetve azt, hogy minél kevesebb képviselője van Portugáliának, annál kevésbé fogják képviselni országunk politikai pluralitását - újból hangsúlyozzuk, hogy egy tisztességes intézményi szintű megoldásnak minden kétséget kizárólag tiszteletben kell tartania az egyenlő jogokkal rendelkező szuverén államok közötti együttműködés elvét.
írásban. - A 26. módosítás mellett szavazok, ami azzal érvel, hogy Írországnak meg kellene tartani jelenlegi 13 helyét.
A Nizzai Szerződés értelmében Írország 12 helyet kapott; azonban a Nizzai Szerződés óta Írország lakossága 12%-kal emelkedett.
Ez az EU leggyorsabb növekedést mutató nemzete, ami a nemzeti növekedést és az általában vett növekedést illeti.
Ez a jelentés Írországnak 12 helyet biztosít - hárommal kevesebbet annál a 15-nél, amivel Írország az 1999-2004-es ciklusban rendelkezett, ami azt jelenti, hogy 2004-es kvótánkból 20%-ot fogunk veszíteni.
írásban. - A brit konzervatívok ellenzik az uniós alkotmányt és az EU Reformszerződésének tervezetét.
Nem értünk egyet sem az Európai Tanács kormányközi konferenciára vonatkozó mandátumtervezettel kapcsolatos tervezetének feltételeivel, sem pedig az október 5-én közzétett szerződéstervezet szövegével.
Ami a Tanács azon kívánságát illeti, miszerint az Európai Parlamentnek véleményeznie kellene az Európai Parlament jövőbeli összetételét, a brit konzervatívok tartózkodtak a Lamassoure-Severin-jelentéstől.
Azért tettünk így, mert nem értünk egyet a társelőadók részéről javasolt modellel és módszerrel, ami - véleményünk szerint - hosszú távon tarthatatlan.
Azzal sem értünk egyet továbbá, hogy az európai parlamenti képviselőválasztás transznacionális listákról történjen.
Mélységesen sajnáljuk továbbá, hogy mellőzték az Egyesült Királyság, Franciaország és Olaszország közt meglévő fontos történelmi egyensúlyt ebben a kérdésben.
Ennek ellenére eltökéltük, hogy az Egyesült Királyságban élők érdekeit fogjuk támogatni, akik véleményünk szerint számszakilag jelenleg alulképviseltek az Európai Parlamentben.
Ezek a tényezők határozták meg az e jelentéssel kapcsolatos szavazásban képviselt álláspontunkat.
írásban. - (FR) Hogyan lehet az, hogy egy tagállami képviselők számára benyújtott jelentés olyan jogi és intézményi fogalmakat használ, amelyek ködösek, újak, veszélyesek és utópisztikusak?
A degresszív arányosság - e jelentés fő vonása - nem jelent semmit azon a tényen kívül, hogy a nagyobb államok megint helyeket veszítenek el a kisebbekkel szemben.
Igaz, hogy az Európai Tanács nizzai megbeszélésén Chirac úr indította el először a folyamatot azzal, hogy elsőként beleegyezett abba, hogy Németországra való tekintettel elszakad Franciaországtól, ellentétben a Szerződés szellemével.
Ami a képviselők transznacionális listákról történő megválasztását illeti, egyértelmű, hogy mi is itt a fő cél: hogy megszabaduljanak politikailag inkorrekt felektől, akik nem fogadják el a gyenge szociáldemokrata konszenzust, valamint, hogy eltűntessenek minden olyan dologra tett utalást, ami továbbra is a nemzetállamok uralkodói tulajdona.
Ezt magától értetődően nem tudjuk elfogadni.
Az előadók részéről indítványozott európai polgár fogalmával kapcsolatban azt kell mondanunk, hogy az egyszerre veszélyes és utópisztikus, gyakorlatilag totalitárius.
Azt sejteti, hogy az állampolgárság a múlté, és egy szép új világ új "állampolgárság nélküli” emberekből áll, akiket megfosztanak gyökerüktől, történelmüktől és kultúrájuktól.
Mindezekből kifolyólag úgy érezzük, hogy a Lamassoure-jelentés elfogadhatatlan jogi, politikai és intézményi visszalépés.
A parlamenti helyek tagállamok közötti elosztása nem objektív népességi adatokon alapul, hanem a múltban tett ígéreteken, valamint vagy megnyert vagy elvesztett tárgyalásokon.
Ezért van az, hogy a nagy országok - Franciaország, Olaszország és az Egyesült Királyság - mindig változatlan számú hellyel rendelkeznek, eltérő népességüktől függetlenül, csakúgy, mint Spanyolország és Lengyelország.
Ugyanez vonatkozik Görögországra, Portugáliára, Belgiumra, a Csehországra és Magyarországra.
Egyes országok alulképviseltek, így például Hollandia, ami elég bolond volt ahhoz, hogy 2000-ben kevesebb parlamenti hellyel érje be több tanácsi szavazat fejében.
Támogatjuk az előadók javaslatát, mivel közelebb jár a méltányos elosztáshoz, mint a korábbi javaslatok.
Minden olyan módosítást elutasítunk, ami kevésbé méltányos elosztást akar elérni, függetlenül attól, kit is támogatnak, illetve azokat is, amelyek különbséget akarnak tenni az "állampolgárok” és egyéb lakosok között az egyes országok lélekszámának kiszámításakor.
Támogatjuk azokat a módosításokat, amelyek automatikusan összekapcsolják a helyek jövőbeli elosztását a tagállamok lakosságával.
Elutasítjuk a tagállamonkénti helyek számának jövőbeli csökkentését, amennyiben az nem a népesség csökkenéséből ered, hanem abból, hogy 750 főben maximálják a helyek számát, vagy arra keresnek lehetőséget, hogy a képviselők egy részét transznacionális listákról válasszák.
Ezzel a kikötéssel mellette szavazunk.
írásban. - Az Európai Parlament összetételéről szóló Lamassoure-Severin-jelentés mellett szavaztam, és üdvözlöm azt.
Azonban kissé furcsának találom, hogy a Parlamentnek jogában áll helyei elosztásáról döntenie, arról viszont nem, hol ülésezik.
Egyértelmű, hogy a Tanács nem képes elrendezni a három helyen is ülésező Parlament kuszaságát, és azt kérem, hogy kövessük a logikát, és a Parlamentnek a helyek elosztásának joga mellett adjuk meg azt a jogot is, hogy eldönthesse, hol ülésezik.
Ez a jelentés egy új, méltányosabb összetételt javasol az Európai Parlamentnek a 2009-2014-es parlamenti ciklusra vonatkozóan.
A jelentés alapelve a degresszív arányosság, ami felszólítja fel a nagyobb tagállamokat annak elfogadására, hogy kevesebb európai parlamenti képviselőjük legyen, mint amit a szigorú arányos megosztás megengedne, és ezzel egyetértek.
Ez biztosítani fogja, hogy a kisebb tagállamok életképes parlamenti küldöttségekkel rendelkezzenek, és hogy a Parlament visszatérjen a kissé ésszerűbb 750 fős nagysághoz.
írásban. - (PT) Tekintettel arra, hogy módosítani kell az Európai Parlament összetételét a múltbeli és jövőbeli bővítések miatt, úgy vélem, hogy az ebben a jelentésben elfogadott megoldás rendelkezik azzal az előnnyel, hogy összeegyeztethető a korábban elfogadottakkal (Nizza), hogy nem növeli a legnépesebb államok mások feletti rendelkezését azáltal, hogy egyensúlyt tart fenn az államok között, ami eléggé érthető, valamint segít a reformszerződés elfogadásával kapcsolatos nehézségek csökkentésében.
Így tehát annak ellenére, hogy - amint a szavazásból is látszik - egy, az állampolgárság és nem a tartózkodási hely alapján működő modellt részesítek előnyben - tekintettel arra, hogy a polgárok és az Európai Unió közti kapcsolatnak az állampolgárságon és nem a lakóhelyen kell alapulnia - a jelentés mellett szavaztam.
írásban. - A mai szavazás alapvető fontosságú volt az EP jövőbeni munkájával kapcsolatban.
Arra sort kellett keríteni, hogy egy ilyen érzékeny kérdésben határozott politikai jelzés érkezzen az Európai Parlamenttől az Európai Tanácshoz, amely rámutat arra, hogy felül lehet kerekedni a nemzeti érdekeken, hogy jobb rendszerben állapodjunk meg a Nizzai Szerződésben megállapítottnál.
Még akkor is, ha a mai napon tett javaslat messze áll a tökéletestől, igazságosabb, mint a helyek azon elosztása, amit a Nizzai Szerződés állapított meg.
Azt követően, hogy az EP egyhangúlag arra szólította fel a Tanácsot, hogy még jóval a 2014-es választások előtt határozza meg a "polgárok” fogalmát, amint azt a 9a. cikk (2) bekezdése kimondja, úgy döntöttem, hogy országom és az EP működése érdekében a jelentés mellett szavazok, mivel valamiféle haladást mutat a korábban megállapodottakhoz képest.
írásban. - (SV) Az ügy jelentőségét nem kell túlértékelni.
A képviselői mandátum tagállamok közötti új elosztása nem fogja megváltoztatni a jelenlegi fejlődést az EU tagállamokban.
A többség továbbra is a gazdasági liberálisokkal és föderalistákkal marad a Parlamentben.
Mindazonáltal a jelentés egyértelműen kifejezi az elosztásra irányadó elveket, amely természeténél fogva megközelítőleges értéket ad a végső elemzésnél.
Az elosztás még jobb lesz, mint a jelenlegi helyzetben, hiszen a legnagyobb ország kevesebb képviselőt kap, míg a kisebb többet.
Ezért a jelentés mellett szavaztam, annak ellenére, hogy vannak olyan bekezdések, amelyeket nem támogatok, különösen a transznacionális listákat és európai pártokat érintő rendelkezéseket.
A Görög Kommunista Párt az Európai Parlamentben a Lamassoure-Severin-jelentés ellen szavazott, mert ez továbberősíti az Európai Parlament konfrontatív természetét.
írásban. - A 25. módosítás ellen szavaztam, mert amíg az Egyesült Királyság az EU tagja, addig az azt képviselő európai parlamenti képviselők számát egyáltalán nem szabad csökkenteni.
Tehát a 74 európai parlamenti képviselőre szavazni ugyanaz, mint arra szavazni, hogy néggyel csökkentsék a számukat.
A javasolt, "csökkenő arányosság” elve alapján, amelynek fogalma még meghatározásra vár, a kisebb országok és a mikroállamok aránytalanul túlképviseltté válnak, míg a nagyobb államok, mint az Egyesült Királyság, alulképviseltté.
Tekintettel annak a kelet-európai népességnek a nagyságára, amelyik 2004 óta az Egyesült Királyságba emigrált, és arra, hogy jelenleg jogosultak szavazni az európai parlamenti választásokon, az Egyesült Királyság európai parlamenti képviselőinek száma legalább 78 kell, hogy maradjon, ha nem több.
írásban. - (SV) Svédországnak népszavazást kell tartania az új alkotmányról, annak érdekében, hogy szert tegyen kivételekre és egy beleegyezési záradékra (ahogyan az Egyesült Királyság).
Egy ilyen beleegyezési záradékkal például Svédország megszerzi a jogot, hogy maga döntsön, hogy akarja-e és ha igen, mikor vezeti be az eurót és csatlakozik a Szociális Chartához.
Ez mindazonáltal nem jelenti azt, hogy ne akarnék egy világos dokumentumot az Európai Unió alapjául, amely világosan meghatározza az Európai Unió hatáskörét.
Egy ilyen dokumentumnak tartalmaznia kell többek között a parlamenti képviselői helyek megosztásának szabályait.
Ezért kész vagyok támogatni az új uniós alkotmányra irányuló javaslatnak ezt a részét, amely kifejezetten a helyek elosztásával kapcsolatos.
Valójában, hacsak a képviselői mandátumok megosztására irányuló javaslat nem kerül összhangba az új uniós alkotmányra irányuló javaslattal, akkor nagy a kockázata, hogy a Nizzai Szerződéshez kell visszanyúlnunk.
A Nizzai Szerződés alapján Svédország mindössze 18 képviselői helyet kap, kettővel kevesebbet, mint az új uniós alkotmányra irányuló javaslat alapján, és kettővel kevesebbet, mint amire jogosult az uniós tagállamokhoz viszonyított mérete alapján.
írásban. - (FR) Igennel szavaztam a gázai helyzet megoldásával kapcsolatos állásfoglalásra.
Aggódom a palesztin egészségi mutatók megromlása miatt, és tisztában vagyok a határátkelőhelyek lezárása okozta nehézségekkel, az ennélfogva csökkent gazdasági aktivitással és csökkent szabad áruforgalommal, kérem, hogy a sürgősségi és a humanitárius segély akadálytalanul eljuthasson oda.
Elítélem a Gázában uralkodó, egyre nehezedő életkörülményeket: az emberek és áruk mozgását akadályozó blokádot, a vízhez, ételhez, villamos energiához való hozzáférés részleges privatizációját, a mezőgazdasági földek megsemmisülését, valamint azt, hogy alapvető szolgáltatások - mint a szemétszállítás - nem működnek megfelelően és az összeomlás határán vannak.
Úgy érzem, sürgős teljes mértékben tiszteletben tartani az emberi jogokat Gázában és szeretnék összehívni egy nemzetközi békekonferenciát az igazságos és tartós béke megteremtésére az izraeliek és a palesztinok között; olyan békéé, amely az izraeliek biztonságos, elismert határokon belüli élethez való, és a palesztinok életképes államhoz való jogaival kapcsolatos, vonatkozó ENSZ biztonsági tanácsi határozatokon alapul.
írásban. - Támogatom az állásfoglalást.
A jelenlegi gázai humanitárius helyzet csupán mély aggodalmat okozhat.
A Gázai Övezet izraeli blokádját fel kell oldani és az villamos energiát és az üzemanyagot biztosítani kell.
Izraelnek továbbá garantálnia kell a pénzeszközök 2007 szeptembere óta felfüggesztett áramlását a Gázai Övezetbe, amelynek hiánya súlyosan befolyásolta a palesztin emberek gazdasági, szociális és mindennapi életét.
A Tanácsnak és a Bizottságnak igénybe kell vennie minden eszközt a nyomásgyakorlásra, hogy rávegye az izraeli kormányt arra, hogy megmozduljon és garantálja a jövőbeni alapvető humanitárius segélyt a palesztin embereknek.
írásban. - (PT) Az adott borzalmas helyzetre, amelybe a palesztin emberek kerültek, az Európai Parlament elfogadott egy állásfoglalást, amely - noha elismeri a helyzet rendkívüli komolyságát nemcsak a Gázai Övezetben, hanem más palesztin fennhatóságú területeken is - nem tartja felelősnek vagy ítéli el Izraelt annak mélyreható felelőssége miatt különösen a Palesztin Nemzeti Fennhatóság, annak intézményei és infrastruktúrája megsemmisítése miatt, beleértve azokat, amelyek a lakosság legelemibb szükségleteit elégítik ki, sem pedig azért, mert keresi a módját a szuverén, független és életképes palesztin állam létrehozásának megakadályozására.
Izrael brutális blokádot vezetett be a Gázai Övezetben, egy hatalmas börtönt teremtve ezáltal a palesztin emberek számára, amint azt az ENSZ tisztviselői hosszú ideje jelentették, megfosztva őket a legalapvetőbb emberi jogaiktól, és megakadályozva az ENSZ szervezetei humanitárius segélyszállítmányainak odajutását.
Ennek az embertelen blokádnak meg kell szűnnie, Izraelt utasítani kell, hogy vessen véget a palesztin emberekkel szembeni agressziónak, valamint hogy tartsa teljes tiszteletben és tartsa be a nemzetközi jogot és az ENSZ határozatait.
Létfontosságú továbbá, hogy sürgős humanitárius segélyek jussanak el a palesztin emberekhez.
Egy méltányos és tartós megoldás a Közép-Kelet számára csak a palesztin emberek független és szuverén saját államhoz való elidegeníthetetlen jogának tiszteletben tartásával érhető el, amely az 1967-es határokkal rendelkezik, és amelynek Kelet-Jeruzsálem a fővárosa.
írásban. - Igennel szavaztam arra az állásfoglalásra, amely felhívja a figyelmet a Gázai Övezetben élő emberek helyzetére.
Felszólítja Izraelt, hogy teljesítse a genfi egyezmények szerinti nemzetközi kötelezettségeit, garantálja a humanitárius segély, humanitárius segítségnyújtás és alapvető szolgáltatások, mint a villamos energia és üzemanyag beáramlását a Gázai Övezetbe.
Nemzetközi békekonferenciát és a blokád megszüntetését sürgetve, és arra kérve a Bizottságot és a Tanácsot, hogy ezen munkálkodjon, csatlakozom az európai parlamenti képviselők nagy részéhez olyan ötletek keresésében, amelyek javíthatják azok helyzetét, akik a status quo következményeit nyögik.
írásban. - (FR) Üdvözlöm az EP Gázai-övezetről szóló állásfoglalását.
Az izraeli kormány részéről tett intézkedés, amelynek értelmében a Gázai-övezetet "ellenséges entitássá” nyilvánítják, a gazdasági szankciók előfutára.
Ez az intézkedés olyankor történik, amikor a Gázai-övezet egyre jobban elmerül egy humanitárius válságban, amelyet az is súlyosbít, hogy felfüggesztették a palesztin kormánynak adott közvetlen nemzetközi segélyeket, valamint hogy Izrael 2006 márciusa óta nem fizeti vissza a palesztin hatóságoknak esedékes adókat.
Még akkor is az alapvető élelmiszerek hiányáról számol be az ENSZ Palesztin Menekültek Segélyező és Munkaközvetítő Hivatala a Közel-Keleten, ha az izraeli hatóságok beengedik az élelmiszerszállítmányokat Gázába; ennek oka a karni határátkelőhely gyakori bezárásában keresendő.
Nem néznénk szembe ilyen arányú humanitárius válsággal, amennyiben először is nem állítottuk volna le a palesztinoknak szánt segélyeket.
Számos egyéb szervezet fenntartotta együttműködését Palesztinával, főként nagyszámú európai helyi hatóság.
Nem volna itt az ideje annak, hogy felülvizsgáljuk a Palesztinával szembeni szankcióink politikáját, hogy az ne gátolja a legalapvetőbb humanitárius segélyek kiosztását a helyi lakosságnak?
írásban. - Szeretném hangsúlyozni a humanitárius helyzet fontosságát a Gázai-övezetben.
Bár elfogadom, hogy a politikai helyzet okozza a gázaiak szorult helyzetét, az emberek azok - férfiak nők és gyerekek -, akik szenvednek, és a jó ég tudja, mi lesz ennek a hosszú távú következménye.
Egyetértek azzal, hogy Izraelnek biztonságban kell éreznie magát saját határain belül, azonban Izraelnek kötelezettségei is vannak, amelyek értelmében biztosítania kell, hogy a Gázai-övezet humanitárius segélyben és támogatásban részesül.
Gáza felelős az Izraelt ért támadások befejezéséért, mi pedig valamennyien felelősek vagyunk azért, hogy egy életképes állam megvalósulását segítsük elő a palesztinok számára, hogy biztonságban és békében élhessenek.
Támogatom ezt a jelentést, mert ezúttal valóban alapvető fontosságú, hogy mi itt az EU-ban hallassuk hangunkat a gázaiak nevében.
Segítségre van szükségük és ezt meg kell nekik adnunk.
írásban. - Szeretném támogatni azoknak az igyekezetét ebben a Házban, akik felhívták figyelmünket azoknak a szörnyű problémáira, akik elsősorban a Gázai-övezetben, valamint Izrael államban és a palesztin területeken élnek.
Csak egyetlen út vezet előre: az Egyesült Nemzetek Biztonsági Tanácsának határozatai által kijelölt út, valamint egy nemzetközi békekonferencia összehívása e vonalak mentén.
(FR) Tisztelt elnök asszony! Azért gyilkolják le őket, mert nők.
Ezek a gyilkosságok asszonygyilkosságként ismertek, mivel azt a patriarchális gondolkodásmód társadalmi kontextusa befolyásolja, ami megakadályozza a nők társadalmi függetlenségét.
Romeva úr rendkívül kiegyensúlyozott jelentése, amely azonban kifejezetten utal a Latin-Amerikában és Mexikóban történt asszonygyilkosságra, azon globális stratégia részét képezi, amelynek célja a nők erőszakos halálának megszüntetése és megakadályozása szerte a világon.
Éppen ezért szavaztam mellette: az Európai Uniónak támogatnia és védenie kell a nemek közötti egyenlőség értékeit.
Módosításaim, amelyeket egyébként az előadó is átvett, az áldozatok családjainak támogatására összpontosított, akik gyakran teljes mértékben tehetetlenek, és ráadásul annak a fájdalmát is elviselik, látják, a gyilkosságok büntetlenek maradnak.
Így tehát azt kérem, kerüljön sor a nemi problémákkal kapcsolatos figyelemfelkeltésre és képzési programokra, valamint olyan intézkedésekre, amelyek a tanúk, az áldozatok, valamint családjaik számára hatékony védelmi rendszert, továbbá pszichológiai támogatást és ingyenes jogsegélyt hoznak létre.
írásban. - (FR) Spanyol kollégánk, Raül Romeva i Rueda jelentése mellett szavaztam, amely a mexikói és közép-amerikai asszonygyilkosságokról, valamint az Európai Unió szerepéről szólt.
Sajnálom, hogy itt Közép-Amerikára és Mexikóra összpontosítunk, mivel számos olyan hely van szerte a világon, ahol nem oldódott meg az asszonygyilkosságok kérdése.
Támogatok minden olyan stratégiát, ami a nőkkel szembeni erőszak egész világra kiterjedő eltörlését tűzte ki célul.
A nők szenvedését nem lehet közömbösen kezelni, és támogatnunk kell őket, mivel forradalmuk lesz számos olyan geopolitikai trend alapja, amely az Európai Unió által támogatott eszmék - nevezetesen a nemek közötti egyenlőség - mellett áll.
írásban. - Az UKIP tartózkodik e jelentéssel kapcsolatban, mivel nem ismerjük el a Parlament legitimitását.
Ez semmilyen módon nem tükrözi a jelentés tartalmáról alkotott véleményünket.
írásban. - (PT) A jelentés mellett szavaztunk, amely kifejezi az Európai Parlament szolidaritását az erőszaktól szenvedő nőkkel szerte a világban, beleértve saját országainkat is az Európai Unióban, de elsősorban Mexikóra és bizonyos közép-amerikai országok súlyos helyzetére helyezve a hangsúlyt, ahol valódi kultúrája van az asszonygyilkosságnak, amely az utóbbi években több ezer nő erőszakos halálát okozta, és amit nem lehet egyszerűen az általánosan elterjedt erőszakos légkörnek tulajdonítani.
Ez a helyzet a nők számára kedvezőtlen kulturális okokban és társadalmi-gazdasági kontextusban gyökerezik, és az őslakos nők esetében még súlyosabb, mivel ők még nagyobb fokú gazdasági függőségtől szenvednek.
Azonban a bűnöző bandák tevékenységei is súlyosbítják ezt.
Reméljük, hogy ez a jelentés reflektorfénybe állítja ezt a súlyos helyzetet, és segít annak biztosításában, hogy a különböző érintett országokban megtörténjenek a szükséges lépések az asszonygyilkosság és a nőkkel szembeni erőszak megszüntetésére.
írásban. - (SV) A June List hiszi, hogy az emberi jogokat minden társadalomban támogatni kell szerte a világban: mind az uniós tagállamokban, mind pedig egyéb országokban.
A jelentés egy állásfoglalásra irányuló indítvány, amely arra szólítja fel a tagállamokat, valamint az érintett országokat, hogy dolgozzanak a nők jogainak megóvásán.
Ez dicséretre méltó szándék, azonban nem ez a megfelelő fórum ezen ügy megvitatására.
Szokás szerint vannak benne olyan bekezdések, ahol az EU egyhangúan szeretne fellépni a külpolitika terén.
A jelentés azzal, hogy új költségvetési tételeket, kampányokat és az EU nagyobb elkötelezettségét javasolja, több hatalomra szeretne szert tenni, és az ehhez hasonló kérdéseket erre a célra szeretné felhasználni.
Elfogadhatatlanok a nőkkel szembeni bűncselekmények és örömmel kell fogadni az ennek megszüntetésére irányuló, a szuverén államok közti párbeszédet, mivel fontos a nők sebezhető pozíciójának javítása szerte a világban.
Azonban az EU-nak nem szabad egységes külpolitikára törekednie, és ez okból úgy döntöttünk, hogy a jelentés ellen szavazunk.
írásban. - Teljes mértékben támogatom a jelentést.
A nemek közötti egyenlőség, a méltósághoz és a békés léthez való jog figyelembe vétele nélkül lehetetlenség a fenntartható fejlődés.
Az ilyen bűncselekményeket nem szabad csupán a kultúra kifejeződésének tekinteni; sem pedig figyelmen kívül hagyni, amennyiben olyan nők ellen követik el azokat, akik esetleg szexuális szolgáltatásból élnek.
Ha nem történnek komoly és következetes lépések az elkövetők felkutatása, feljelentése és büntetése terén, akkor az azt jelzi, hogy az erőszak elfogadható, és akkor senki sincs biztonságban.
A jelentésben ismertetett javaslatok kiérdemlik támogatásunkat, és bízom abban, hogy a Parlament figyelemmel fogja kísérni az ezek kapcsán tett előrelépéseket.
Különösen fontos külpolitikáink emberi jogi dimenziója: dolgoznunk kell az emberek biztonságos léthez való jogáért, hogy gyakorolhassák demokratikus jogaikat és szabadságaikat a társadalom valamennyi szintjén, foglalkozásuktól és helyzetüktől függetlenül.
írásban. - Kiegyensúlyozott Raül Romeva i Rueda úrnak a közép-amerikai és mexikói asszonygyilkosságokról és az Európai Unió ennek megakadályozásában játszott szerepéről jelentése.
Szeretnék köszönetet mondani az előadónak kiváló munkájáért és elkötelezettségéért.
Nagyon érzékenyen és pozitív politikai stílusban vezette le a tárgyalásokat.
Szeretném megköszönni a témának szentelt figyelmét is.
Az emberi jogok nagy fontosságnak örvendenek az Európai Unióban.
Szerencsére az EU és Mexikó között az emberi jogok témája fontos szerepet játszik; mivel a szabadkereskedelmi megállapodás részeként egyfajta hivatalos formát öltöttek, és döntő szerepük van közös parlamenti küldöttségünkben is, amelynek van szerencsém elnöke lenni, és ahol mexikói oldalról José Guadarrama Márquez szenátor úr elnököl.
írásban. - Az általam határozottan támogatott jelentés mellett szavaztam, ami az asszonygyilkosságok felszámolásra és megelőzésére irányuló globális stratégia része, és ami partnerségi megállapodások keretein belül uniós lépéseket javasol.
Remélem, szemtanúja leszek annak, ahogyan a nemzeti kormányok foglalkoznak ezzel a kérdéssel a latin-amerikai országokkal fenntartott bilaterális kapcsolataik keretein belül, valamint az európai intézmények is stratégiai partneri kapcsolataikon belül, hogy támogassák az erőszakkal kapcsolatos megelőző és védelmi politikákat.
írásban. - (DE) Támogattam Raül Romeva i Rueda úr jelentését, mivel néhány pontban egyértelműen meghatározza a mexikói és közép-amerikai asszonygyilkosságok főbb okait: a gyilkosságokra akadálytalanul kerül sor egy olyan társadalmi és gazdasági közegben, amelyet kizárólag a gazdasági érdekek mozgatnak.
Ezen gyilkosságok nagy százaléka a maquiladora iparral (exportpiacra termelő, alvállalkozóként működő cégek) bíró, ún. szabadkereskedelmi övezetekben történt, ahol a szociális infrastruktúra hiánya és a szegénység magas aránya mellé a félig legális biztonsági erők büntetlensége is járul.
Ezeket a struktúrákat az EU Mexikóhoz és Közép-Amerikához fűződő kapcsolatai is megerősítik, amelyek a kereskedelem fellendítésére helyezik a hangsúlyt.
Az EU Közép-Amerikával kötött társulási megállapodása, amelynek megkötésére ez év vége előtt kerül sor, már a jelen formájában is arra mutat rá, hogy az EU elsősorban a piac liberalizálásában és a deregulációban érdekelt.
Azonban a Bizottság részéről támogatott "kereskedelem és beruházás számára kedvező légkör kialakítása” pontosan olyan struktúrákhoz vezet, amelyek a jelentés szerint kedvezőtlen társadalmi és gazdasági környezetet hoznak létre, ami elősegíti a nők nagy arányú meggyilkolását.
A jelentés továbbá azt a fontos jelet is közvetíti, miszerint végre az EU és Mexikó között köttetett, ún. "globális megállapodásban” szereplő emberi jogi záradék szerint kell cselekedni.
Meg kell erősíteni a rokonok és áldozatok szövetségeivel kapcsolatos munkát is.
írásban. - E jelentés mellett szavaztam, amely azt javasolja, hogy a csalás megelőzése érdekében számítógépesítsék a tranzit-jellegű mozgások, a jogi kereteket vizsgálják felül, és a Bizottság és a tagállamok közös kockázatelemzéseken alapulva javítsanak a fizikai ellenőrzéseken.
A kérdés érinti az Egyesült Királyságot: a potenciális ÁFA-bevétel akár 4%-a is csalás áldozatául eshet a területen.
írásban. - (DE) A határok megszüntetése nagyon gyorsan és látványosan érezteti hatását a cigaretta forgalmának jelentős csökkenésében, és nem csupán a határ menti területeken, hanem a belső régiókban is.
A reménytelen munkaerőpiaci körülmények sokakat arra csábítanak, hogy kis mennyiségű dohányterméket csempésszenek át gyalog a határon bevételük növelése érdekében.
A magas szállítási költségek ellenére is hatalmas haszonrés ugyancsak hozzájárult ahhoz, hogy az utóbbi években nőtt a dohánycsempészet aránya.
A kisebb bűncselekményként jellemzett gyakorlat egyes területeken bűnbandáknak jelent megélhetési forrást, ráadásul nagyon jót: elvégre könnyű behozni ezeket a feketepiaci termékeket az Európai Unióba a dohányosok számára.
A csempészek tudják, hogy a tájékoztató kampányok kis valószínűséggel fognak változtatni a helyzeten, mivel a tanulmányok is arról árulkodnak, hogy a legtöbb vevő tökéletesen tisztában van a káros anyagok e termékekben található magas koncentrációjával, valamint a kiszabható büntetések kockázatával.
Montenegró szerepe kifejezetten szégyenletes, mivel ez lett Európa fő dohánycsempészeti központja azzal, hogy az állam nagyvonalú csökkentést hajtott végre.
Nagyobb nyomást kell rájuk gyakorolni a jelenleg folyamatban levő tárgyalások során, és természetesen a büntetéseknek is jóval szigorúbbaknak kell lenniük, valamint egységes címkézési rendszert kell bevezetni, hogy véget vessünk annak helyzetnek, amelyben a dohánygyártók jövedelmező exporttevékenysége illegális újbóli behozatallal végződik.
írásban. - Az EPLP támogatja a Philip Morris-megállapodás azon célját, hogy az EU-ban küzdjünk a csalás és a tiltott cigaretta-kereskedelem ellen.
Az Egyesült Királyság kormánya azonban nem írta alá a megállapodást, mivel az ellentmondásba kerülne a meglévő, dohánycsempészéről szóló brit jogszabállyal.
A meglévő jogszabály valamennyi dohánygyártóra vonatkozik, ami fontos annak biztosításában, hogy a csempészet nem kerül át egyszerűen olyan gyártók termékeire, akik úgy döntöttek, nem írják alá a megállapodást, vagy akik esetleg valamikor a visszalépés mellett döntenek.
Ez a jogszabály nem tartalmaz továbbá jelentős kirekesztéseket, ami jobban lehetővé teszik az Egyesült Királyság számára, hogy kezelje a dohánycsempészettel kapcsolatban felmerülő különféle problémákat.
(CS) Tisztelt elnök asszony, hölgyeim és uraim! Üdvözlöm Jensen asszony merész jelentését, mivel a földi járatkiszolgálás minőségének utóbbi időben tapasztalt csökkenése egyre sürgetőbb kérdéssé vált, a légiközlekedési üzletág igazi Achilles-sarkává.
Ennek számos oka van.
Azokra szeretnék kitérni, amelyek bizonyos repülőtereken az EU-szerte tapasztalható, fokozott biztonsági intézkedésekkel kapcsolatosak.
Ezek az intézkedések gyakran az emberi méltóság megalázásával határosak, és növelik a fertőző megbetegedések terjedésének veszélyét anélkül, hogy bármiféle kézzelfogható hatásuk lenne a biztonságra.
Arra a követelményre gondolok például, hogy a női utasok nyilvánosan vegyenek le mindenféle zakó-típusú ruhadarabot, még akkor is, ha csak a fehérnemű fölött viselik azt.
Hasonlóképpen, a lábbeli levételét gyakran követi mezítlábas ácsorgás a fagyos padlón, mielőtt át lehetne menni a biztonsági detektoron.
Ráadásul amikor az utasok személyes dolgait nézik át, akkor a személyzet gyakran nincs tekintettel az alapvető higiéniás szabályokra.
Evidens, hogy ha nem veszünk tudomást az ilyen kérdésekről, és nem várunk jobb utazási kultúrát, valamint tiszteletet és udvariasságot várunk el a biztonsági ellenőrzés során a földi kiszolgáló személyzettől, akkor a polgári légi közlekedés - ami a földi járatkiszolgálást illeti - időnként döbbenetes és kellemetlen élmény lesz.
írásban. - (PT) Az áruk és utasok légi szállításának gyors növekedésére mutatva a Bizottság úgy döntött, hogy elkészít egy "cselekvési tervet az európai repülőtéri kapacitás, hatékonyság és biztonság” témájában, amelyben számos intézkedést terjeszt elő.
Ez az európai parlamenti állásfoglalás, annak ellenére, hogy tartalmaz olyan szempontokat, amelyekkel egyetértünk - például, amikor arra utal, hogy tiszteletben kell tartani a szociális jogszabályokat és kollektív szerződéseket, képzéseket, vagy a legtávolabbi régiók igényeit - az ágazat liberalizációjára, valamint az ún. "egységes európai égbolt” megalkotására fizet elő.
Bár rávilágít arra, hogy a repülőtéri infrastruktúra megtervezésének felelősségét a tagállamoknál kell hagyni, egy "globális uniós megközelítést” támogat "a többletkapacitás igénye, a többletkapacitásba történő jövőbeni befektetések korlátai és a stratégiai tengelyek tekintetében”.
Az állásfoglalás megerősíti a "közösségi versenyszabályok” elsőbbségét, különös tekintettel a földi járatkiszolgálásra, amelynél nem kizárt a további liberalizáció.
Így tehát javasolja a repülőtereken engedélyezett szolgáltatók minimális számának emelését, nem szabván mesterséges korlátot a harmadik fél jelentette földi kiszolgálók számának, valamint megszüntetve a földi kiszolgálók piaci belépésével kapcsolatos korlátozásokat.
Ez a kritikus álláspontunk.
írásban. - (PL) Tisztelt elnök úr! Jensen asszonynak "Az európai repülőterek kapacitása és földi járatkiszolgálása: egy hatékonyabb politika felé” című jelentése mellett szavaztam.
A jelentés megfelelően figyelembe veszi a repülőterek számára szükséges kapacitás biztosításának kérdését.
A légi közlekedés éves szinten 5,2%-kal nő.
Számítások szerint 2025-ig több, mint 60 repülőtér nem lesz képes megbirkózni a légi közlekedési igényekkel.
A jelentés előírja, hogy a légi közlekedés növekedéséhez műszaki és szabályozói programok is csatlakozzanak, annak külső hatását korlátozandó.
Az előadó helyesen mutat rá arra, hogy az Európai Unió csak akkor tud megfelelni követelményeinek ezen a területen, ha különböző típusú repülőterekről gondoskodik, és megfelel minden egyes ország sajátos igényeinek.
írásban. - E jelentés mellett szavaztam, amely felszólítja a Bizottságot, hogy 2009 előtt terjesszen elő egy főtervet Európa megnövelt repülőtéri kapacitásáról annak érdekében, hogy elősegítse és jobban koordinálja azon európai kezdeményezéseket, amelyek a nemzetközi forgalomra szánt új repülőtéri kapacitások kiépítésére, illetve a meglévő kapacitások jobb kihasználására vonatkoznak.
Csupán a nemzeti sajátosságoknak megfelelő különböző repülőtéri modellek együttes léte teszi lehetővé, hogy az EU kielégítse szükségleteit ezen a téren.
írásban. - (SK) "Az európai repülőterek kapacitása és földi járatkiszolgálása: egy hatékonyabb politika felé” című Jensen-jelentés mellett szavaztam, mivel úgy vélem, alapvető fontosságú a fenntartható regionális fejlődés biztosítása tekintetében.
A közlekedési infrastruktúra gyakran döntő tényező a regionális befektetések helyének kiválasztásában, turisztikai fejlesztésekben és az áruk gyors szállításában.
A légi közlekedés fontos hozzáadott értéket képvisel, főleg a kevésbé fejlett, periférikus és szigeti régiókban.
A globalizáció és gyors gazdasági fejlődés fellendíti a repülőutakkal kapcsolatos igényt az EU-ban.
Európában a légi közlekedés jelenlegi és jövőbeni fejlődése sürgős előrelátást tesz szükségessé, hogy előre meg lehessen sejteni az uniós szinten elfogadandó szükséges lépéseket az uniós polgárok és az egész gazdaság érdekében.
Véleményem szerint minden európai régió képét javíthatja új repülőterek építése, a meglévők korszerűsítése és a katonai repülőterek polgárivá alakítása.
A repülőterek és logisztikai infrastruktúrák építése és kibővítése megfelelő támogatást igényel a nemzeti és regionális hatóságoktól.
A repülőtereket regionális területfejlesztési tervekbe kell illeszteni; továbbá a regionális fejlesztési stratégiák részét kell képezniük, valamint területi hatásvizsgálatnak kell alávetni őket szigorú környezetvédelmi hatásvizsgálattal együtt.
Legfontosabbnak a repülőtéri infrastruktúra nemzeti és regionális alapokból történő finanszírozását tartom, ami mellett elengedhetetlen a transzeurópai közlekedési hálózat, a Kohéziós Alap és az Európai Regionális Fejlesztési Alap pénzügyi támogatása.
írásban. - (PT) Azáltal, hogy "a zsúfolt repülőterek közelében létesítendő tehermentesítő repülőterek építését” nevezték meg egyik megoldásként a repülőterek zsúfoltságára, amint azt Lisszabonban is láttuk, és figyelembe véve azt, hogy "a hagyományos légiforgalmi társaságok, a fapados társágok, a charter társaságok, a teherszállító és üzleti repülőgépek különböző követelményekkel néznek szembe a repülőtéri szolgáltatások és a résidő-kiosztás terén”, az Európai Parlament azokat a megoldásokat támogatja, amelyek kevésbé költségesek, de azzal egy időben megfelelnek a növekvő légi forgalom jelentette igényeknek, nem feledkezve meg e növekedés sajátos jellemzőiről.
Így tehát a jelentés mellett szavaztam, mivel úgy gondolom, hogy értelme ellentétes a Demokrata és Szociális Centrum/Néppárt (CDS-PP) által képviselt lisszaboni állásponttal, ami magában foglalja a "Portela +1” opciót.
írásban. - (SV) Anne Jenssen jelentése olyan problémával foglalkozik, ami a lehető legnagyobb mértékben transznacionális.
Másként megfogalmazva: nem az EU-s vonatkozása miatt szavaztam végül a legtöbb módosítás ellen, és végezetül tartózkodtam teljes egészében jelentéstől is.
A jelentéssel kapcsolatban az volt a legnagyobb probléma, hogy végső változata túl részletes lett.
Nehezen tudom megérteni, hogy miért van szükség egy főtervre uniós szinten, amely meghatározza a földi járatkiszolgálások megszervezését a repülőtereken, azt pedig még kevésbé, hogy miért kellene Brüsszelnek további szabályokat és díjakat alkotnia az alkalmazottak képzése vagy a repülőterek elhelyezkedése kapcsán.
Anélkül, hogy belemennénk például a brommai repülőtér elhelyezkedésének kérdésébe, azzal fejezem be, hogy annak indokolt módon Stockholm és Svédország, nem pedig az Európai Parlament döntése alapján kell történnie.
írásban. - (SV) A repülőtéri kapacitásról szóló saját kezdeményezésű jelentés nagyratörő terveket tartalmaz arra vonatkozóan, hogy mit is lehet elérni az EU központi tervezésén keresztül.
A jelentés szerint Európa jelentős növekedéssel szembesül a repülőtér-használat terén, és a meglévő források "optimalizálására” van szükség.
Azt állítja, hogy a jövőbeli fejlesztések rávilágítanak az uniós szintű beavatkozás szükségességére "az uniós polgárok és az EU gazdaságának egésze javára”.
Még a repülőtereknek kapcsolatot biztosító infrastruktúra kérdésébe is belemegy.
Az esetek túlnyomó többségében nemzetközi verseny áll fenn az országok és a repülőterek között, és stratégiai döntéseket kell hozni nemzeti szinten.
Egyes országokban a repülőterek magánkézben vannak, a befektetéseket pedig a nyereségességi megfontolások vezérlik, míg máshol állami tulajdont képeznek.
Így tehát ezen a területen az uniós tervezés teljes mértékben valószerűtlen.
Nem ismerjük a jövőbeli igényeket; és ez állandóan változik és mozog a különböző területek és országok között.
Azt sem tudjuk megjósolni, hogy a műszaki fejlesztések hogyan befolyásolhatják a növekedést.
Nem ismerjük az előidézett költségeket sem.
Ráadásul normális esetben az infrastruktúrára vonatkozó minden költség-előirányzat két-háromszor magasabb a becsültnél.
Hasonlóképpen a földi járatkiszolgálás kérdésének is az egyes repülőterekhez kellene tartoznia, és nem uniós szinten kellene szabályozni azt.
A jelentést a tervgazdaságra jellemző gondolkodásmód ihlette.
Nem támogathatom a jelentést, ami módfelett emlékeztet a volt szocialista országok rendszereire, és így ellene szavaztam.
Szavazathelyesbítések és szavazási szándékok: lásd a jegyzőkönyvet
A küldöttségek tagjai: lásd a jegyzőkönyvet
Egyes okiratokra vonatkozó határozatok: lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az ülés berekesztése
Még egyszer köszönök mindent a mai napon tolmácsainknak és technikusainknak.
Az Európai Parlament ülését berekesztem.
(Az ülést 12.05-kor berekesztik.)
Az előző ülés jegyzőkönyvének elfogadása: lásd a jegyzőkönyvet
A Parlament tagjai: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
Együttdöntéssel elfogadott jogi aktusok aláírása: lásd a jegyzőkönyvet
Szóbeli választ igénylő kérdések és írásbeli nyilatkozatok (benyújtás): lásd a jegyzokönyvet
Írásbeli nyilatkozatok (az eljárási szabályzat 116. cikke): lásd a jegyzőkönyvet
Előirányzatok átcsoportosítása: lásd a jegyzőkönyvet
Petíciók: lásd a jegyzőkönyvet
Dokumentumok benyújtása: lásd a jegyzőkönyvet
A következő üléshét napirendje: lásd a jegyzőkönyvet
Az ülés berekesztése
(Posiedzenie zostało zamknięte o godz. 23.00)
Az ülés megnyitása
(Az ülést 9.05-kor nyitják meg)
a PSE képviselőcsoport nevében. - (DE) Tisztelt elnök úr! Szeretnék visszatérni a tegnap délután meghozott döntésre.
Azonban, meg kell jegyeznem, hogy sem az Európai Parlament Szocialista Képviselőcsoportja, sem az Európai Néppárt (Kereszténydemokraták) és az Európai Demokraták Képviselőcsoportja, sem pedig a többi képviselőcsoport nem kapott tájékoztatást arról, hogy ezúttal Oroszországról szeretnénk határozatot elfogadni, még akkor is, ha ezt az elnökök konferenciája több ízben elutasította.
Természetesen tudomásul kell vennünk a döntést.
Azonban szeretném itt megjegyezni - és tájékoztatnunk kell az ezt kérő képviselőcsoportokat, elsősorban a Zöldek/az Európai Szabad Szövetség Képviselőcsoportját és a Liberálisok és Demokraták Szövetsége Európáért Képviselőcsoportját -, hogy azt kérjük, ne most foganatosítsák ezt a döntést, hanem inkább a Parlament következő ülésén.
Csupán ezt szeretném itt megjegyezni.
Formálisan, természetesen, tartanunk kell magunkat a szabályokhoz.
Azonban el akarjuk itt mondani a Zöldek és a Liberálisok becsületességéből adódóan, hogy azt kérjük, a határozatot ne ezen a héten, hanem a következő plenáris alkalmával érvényesítsék.
Az Európai Parlament Szocialista Képviselőcsoportja mindenképpen szavazni fog róla, és úgy vélem, az EPP is hasonló gondolatot forgat a fejében.
Tisztelt elnök úr!
Gyakorlatilag teljes mértékben támogatom Swoboda urat. Mivel nem szóltak róla, így nem is készültünk ezen a héten semmit erre a határozatra.
A PSE képviselőcsoporthoz hasonlóan a mi képviselőcsoportunk sem tudott erről, így arra kérjük, hogy a szavazást halasszuk a következő ülésre.
Köszönöm. Tudomásul vettük kívánságukat.
Kellő módon továbbítjuk a többi képviselőcsoportnak, és meglátjuk, miként lehet megoldani a dolgot.
Dokumentumok benyújtása: lásd a jegyzőkönyvet
Írásbeli nyilatkozatok (benyújtás): lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
Viták az emberi jogok, a demokrácia és a jogállamiság megsértésének eseteiről (benyújtott állásfoglalásra irányuló indítványok bejelentése): lásd a jegyzőkönyvet
Az adózási politika hozzájárulása a lisszaboni stratégiához (vita)
A következő napirendi pont Sahra Wagenknecht jelentése a Gazdasági és Monetáris Bizottság nevében a következő témában: az adózási politika hozzájárulása a lisszaboni stratégiához.
előadó. - (DE) Tisztelt elnök úr!
Hölgyeim és uraim! A kérdés, miszerint a tagállamok adópolitikája valóban segíti-e a növekedést, a foglalkoztatást és az innovációt, sajnos egyetlen szóval megválaszolható: nem!
A növekedést egyszerűen nem lendíti előre az, hogy mellőzzük az nagyon nyereséges konglomerátumok adókulcsának szabadesését egy egész Európára kiterjedő dömping-versenyben és cserében egyre erőteljesebben pénzt követelnénk az átlagos kenyérkeresőktől, a munkanélküliektől ás a nyugdíjasoktól, mint fogyasztóktól.
A növekedést nem segíti elő az, ha a foglalkoztatásból származó jövedelem olyan adókulcs alá esik, ami többszöröse annak, amit a tőkejövedelemre vetnek ki, mivel ezáltal a különbséget még jobban elmélyítik.
A foglalkoztatást nem segítik elő olyankor, amikor a kis befektetési cégeket aránytalanul nagyobb mértékben adóztatják, mint azokat, akik spekulatív módon kontárkodnak a részvényekkel, kötvényekkel és pénzügyi derivatívákkal.
Az innovációt egyértelműen nem segíti elő mindaddig, amíg a multinacionális nagyvállalatok kreatív mérlegekkel számláikon biztos helyre tudják rejteni a kutatási és fejlesztési alapok jó részét, miközben azok, akiknek valóban szólna ez a támogatás, sorsukra vannak hagyva.
Dióhéjban összefoglalva: az EU-ban semmi esetre sem támogatják a szociálisan kiegyensúlyozott perspektívát és fejlesztést, hanem jóformán leállítják azt, miközben azokat, akiket felvet a pénz, egyre több és több adókedvezménnyel támogatják, és még jobban felhizlalják. Azoknak, akiknek pedig egyébként is kevés adatott, most még mélyebbre nyúlhatnak a zsebükbe.
Ez a típusú adópolitika gazdaságpolitikai szempontból végzetes, a növekedési politika szempontjából célszerűtlen, a szociálpolitika szemszögéből nézve pedig katasztrofális.
Tisztában vagyok azzal, hogy a nemzeti adórendszerek struktúrája papíron természetesen még mindig a tagállamok szuverenitása alá esik, de a valóság némiképp mást mutat.
A teljes EU-ra kiterjedő koordináció hiánya gyakorlatilag azt jelenti - még a közvetlen adózási szektorban is -, hogy a nemzeti adórendszerek többé már egyre kevésbé a politikán alapulnak, ezzel szemben az adóverseny jéghideg rendszere alakítja és formálja azokat.
Ez a rendszer egy egyszerű nevezőt mondhat magáénak: minél változékonyabb a szorzótényező, annál nagyobb lehetősége van erőszakkal élni nemzeti fiskális szolgáltatásokkal szemben, és természetesen annál több az összesöpört adókedvezmény is.
Amennyiben a kormány bevételei nem apadnak és fogynak ki teljes mértékben ebben a folyamatban, akkor azon az ágazatok, melyek egyáltalán vagy csak nehézségek árán tudják elkerülni az adóztatást, még keményebb adózás alá esnek, szinte ellensúlyozásként.
Így tehát az adók elmozdulnak - a vállalati nyereségtől a magánjövedelemhez, majd a beruházási bevételtől a munkabérhez, ami még kevésbé mobil, és a magasan fizetett bérektől a kevésbé jól fizetett munkavállalókig terjed a skála, mely utóbbiak ennek megfelelően kevésbé mobilok, illetve általában a jövedelem és a vagyon felől a fogyasztásig.
A tényt, miszerint ez a folyamat érvényben van - és ez már évek, évtizedek óta így van - nagyon egyszerűen bizonyíthatjuk az EU adóbevételeit és adókulcsait érintő adatokkal.
Nem csupán a törvény szerinti adókulcsok estek több, mint 10 százalékponttal az utóbbi évtizedben az EU-ban, hanem a vállalati nyereségeket terhelő tényleges adókulcsok is.
Minden e témában íródott tanulmány megerősíti ezt a tényt.
A legmagasabb adókulcsokat jóformán mindenütt csökkentették az EU tagállamaiban.
A magánbefektetésekből származó jövedelem egyre több és több tagországban kerül előtérbe a foglalkoztatásból származó jövedelemmel szemben, a kettős adórendszerre történő átállás következtében.
A fogyasztási adó egyre tovább emelkedik - egyrészt az úgynevezett 'ökoadók' miatt, melyek elég gyakran egyáltalán nem rendelkeznek ökológiai irányító hatással még alternatívák hiánya esetén sem, de őszintén szólva megnyirbálják a büdzséket, másrészt pedig annak okán, hogy az általános forgalmi adók folyamatosan emelkednek, és egyre több országban a megengedett felső tartomány végéhez közelítenek.
Az ilyen dolgok nem véletlenszerűek.
Ez az ellenőrzés nélküli adóverseny közvetlen hatása egy egységes nemzetközi piacon.
Ebből arra kellene következtetnünk, hogy a társasági adók felfelé mutató tendenciái az EU-n belül nagyban túlszárnyalják a teljes OECD-n belül tapasztalhatókat.
Ez azt jelenti, hogy itt az adókulcsok egyértelműen jobban csökkentek, mint az OECD egészében.
Ez arra is egyértelműen rámutat, hogy a globalizáció gyakorolta számos nyomás, mely miatt sokan és boldogan panaszkodnak, itt nem lépett érvénybe. Ellenben vannak az EU-n belül belsőleg kiváltott nyomások, és ezek így egyben olyan nyomások is, melyeken előrelátó módon nagyon könnyedén úrrá lehetne lenni, amennyiben szeretnénk.
Eredeti jelentésem nagyon helyes módon nem csupán egy közös, konszolidált adóalapra szólított fel, amit természetesen támogat, hanem a vállalati nyereségek EU-szerte alkalmazandó minimum adókulcsára is, amit a továbbiakban már egyetlen ország sem haladhat meg.
Csak az ilyen típusú minimum adókulcs adja meg valóban annak a lehetőségét, hogy út közben valahol megállítsuk a társasági adók emelkedését.
Jelentésemben felszólaltam egy erősebb EU-szerte alkalmazandó adóztatás mellett a tőke és a pénzügyi tranzakció tekintetében, ami kimondja, hogy kifejezetten az alsó- és középosztály esetében tehermentesítsük a munkavégzésből származó jövedelmet, és végezetül, hogy fordítsuk meg azt a végzetes tendenciát, mely szerint a közvetlen adókról egyre nagyobb mértékben áttérünk a közvetett adókra, és újból ösztönözzük az ezzel ellentétes tendenciákat.
Ezeknek a követeléseknek sajnos csak egy része maradt meg a Gazdasági és Monetáris Bizottság szavazását követően.
Helyettük jelentésem dicshimnuszban tör ki az adóversenyről, teljesen figyelmen kívül hagyva ezen valószínűleg egészséges adóversenynek az EU büdzséinak bevételi oldalára gyakorolt végzetes következményeit, és így azt a helyzetet, melyben európaiak milliói találják magukat.
A jelentésben végrehajtott ilyen jellegű módosítások sajnos nagyon egyértelműen megmutatják azoknak az érdekeit, akik valóban közel vannak Gazdasági és Monetáris Bizottság és főként a Liberálisok és Demokraták Szövetsége Európáért Képviselőcsoportja és az Európai Néppárt (Kereszténydemokraták) és az Európai Demokraták Képviselőcsoportja tagjai többségének a szívéhez, mivel nagyon egyértelmű, ki is nyer az EU-ban uralkodó adórendszerekből.
Most újból előterjesztettük legfontosabb kérésünket a plenárisban módosításként.
Amennyiben ott sem kapnak többséget, képviselőcsoportom a jelentés ellen fog szavazni.
Valóban lehetőség lenne az EU-ban egy olyan másik adópolitikára, mely minimalizálná a társadalmi ellentéteket, ahelyett, hogy folyamatosan megerősítené azokat - amint azt a jelen adópolitika teszi -, és erre sürgősen szükség lenne.
Ez azonban azt is maga után vonná, hogy az Európai Bizottságban és az egyes tagállamokban uralkodó politika valóban megfontolja az európaiak többségének érdekeit a vezérelv alapján, ahelyett, hogy azt tenné, amit eddig, azaz, hogy mint végrehajtók, a társadalom elitjének érdekeit tartják szem előtt.
Egyszerűen még nagyobb parlamenti és parlamenten kívüli nyomást idézne elő.
Továbbra is éppen ez ellen a nyomás ellen kell küzdenünk, hogy végül a társadalmilag tűrhetelen kapcsolatok kimondhatatlan dagályossága- ami a legtöbb jelentésre jellemző, és most erre, az adózásról szóló jelentésre is - többé ne nyerhesse meg a többséget ebben a Házban sem.
A Bizottság tagja. - Tisztelt elnök úr! Nagyon örülök, hogy meg tudom Önnel vitatni az adózási politika hozzájárulását a lisszaboni stratégiához.
Az Európai Uniónak egyik elsődleges prioritása, versenyképességének javítása szociális modelljének megőrzése mellett.
Az adópolitika komoly szerepet játszik a növekedési és foglalkoztatási célok elérésében.
Üdvözlöm jelentésének lényegi üzenetét, ami a Bizottság adó terén tett kezdeményezéseinek egyik támogatója.
Főleg a következőkre irányít megnövelt erőfeszítéseket: a közös konszolidált társasági adóalap (KKTA), a saját állam adózási kísérleti rendszereére vonatkozó javaslat, a tagállamok adórendszereinek jobb koordinációjára irányuló stratégia, főként a kimeneti adózás és a határon átnyúló veszteségenyhítés terén, a közös transzferár fórum munkája, az adócsalás legyőzésére irányuló stratégia, az ÁFA-csomag, a munkaintenzív szolgáltatásokra és a környezetvédelmi adókra nehezedő, csökkentett adómérték.
Ezen akták mindegyike kiemelt fontosságot élvez.
Ezek jelentik a Bizottság adópolitikai megközelítésének magvát, és ezek közül számosat megvitattak az Európai Parlament különféle bizottságaiban.
Egyértelmű, hogy az európai vállalatok megérdemelnek egy olyan társasági adórendszert, melyet az európai határon átnyúló tevékenységeik mértékének megfelelően saját tényleges és potenciális gazdasági integrációjuk mértékéhez igazítottak.
Ez a jövőbeni versenyképesség egyik kulcsa.
Az is alapvető fontossággal bír, hogy egyéb közvetlen adózási akadályok kapcsán is megoldás szülessen, mégpedig összehangolással és nem csupán költséges pereskedés útján.
Egyetlen olyan terület van, ahol nem tudom követni Önt.
Ez a Wagenknecht-jelentés 17. bekezdése jelenlegi állapotában, amelyben kérik a jövedéki adók minimális mértékének megszüntetését és a hatályos közösségi jogszabályok felváltását e területen egy magatartási kódexszel.
Ezeket az elemeket már megvitattuk ebben a Házban akkor, amikor az alkohol megadóztatásának javaslatával foglalkoztunk, és - minden tiszteletem az Öné, de - azt kell mondanom, hogy a Bizottság meggondolta magát.
Általában véve a jövedéki adókról szóló közösségi törvényi szabályozás fontos szerepet játszik annak érdekében, hogy csökkentse a belső piaci torzulást, megvédje a közegészségügyet és a fogyasztói mintákat környezetvédelmi szempontból fenntartható viselkedés felé terelje.
A Bizottság határozottan hisz abban, hogy minimum kulcsokra van szükség a belső piac megfelelő működéséhez, melyet úgy lehet elérni, hogy biztonsági hálót garantálunk a tagállamok számára, ami biztosítja, hogy valamennyi tagállam valóban alkalmazza a jövedéki adókat, és azt hogy a kulcsok valóban megfelelőek.
Remélem, hogy az előterjesztett módosítás, mely a 17. bekezdést kívánja megváltoztatni, támogatásra talál a képviselők többségénél.
Három üzenettel szeretnék zárni.
Először: mindannyian tudják, hogy szolgálataim nagyon keményen dolgoznak, hogy előterjesszék a KKTA-val kapcsolatos javaslatot, amit a 2008-as nyári szünetet követően áll szándékomban bemutatni Önöknek.
Másodszor: az ÁFA kapcsán a Bizottság teljes mértékben támogatja a Portugál Elnökség azon erőfeszítéseit, hogy megállapodás szülessen az ÁFA-csomagról és hogy lényeges előrelépések történjenek az ÁFA-kulcsokról folytatandó szélesebb körű vita érdekében még az év vége előtt.
Azon is dolgozhatunk, hogy biztosítsuk a javaslat elfogadását egyes új tagállamokban a csökkentett HÉA-mértékre vonatkozó eltérések meghosszabbítását illetően.
Továbbá folytatni fogjuk az ÁFA-csalás legyőzésére irányuló komoly erőfeszítéseinket, és hamarosan előállunk egy javaslattal a pénzügyi szolgáltatások ÁFÁ-ja kapcsán, ami a szektornak több törvényi bizonyosságot és modernizált szabályokat fog biztosítani.
Harmadszor: továbbra is elkötelezzük magunkat egy olyan rendszer mellett, melyben él a jövedéki adók minimum kulcsa annak érdekében, hogy csökkentsük a torzulást és előmozdítsuk a tisztességes versenyt a belső piacon, hozzájárulván a közegészségügy és a környezet védelméhez.
a PPE-DE képviselőcsoport nevében. - Tisztelt elnök úr! Ebben a Házban időnként nem igazán látunk politikai különbséget a csoportok között, de ebben a kérdésben nagyon szembetűnő a különbség; nem is mondhatnék jobban ellent az előadónak az általa imént említett pontok némelyikében.
Tiszteletben tartom a jelentés kapcsán elvégzett munkáját, de ebben a kérdésben teljes mértékben ellentétes állásponton vagyok annak kapcsán, mit is kellene tennie a Bizottságnak.
Először is: a jelentés a lisszaboni stratégiáról szól, és arról, hogy mit tegyünk annak érdekében, hogy helyreállítsuk Európa világszintű versenyképességét.
Tényleg ez az egyetlen módja annak, hogy garantáljuk Európa jólétét, valamint polgáraink jólétét.
Ez adózás nélkül lehetetlen.
Ebben a tekintetben az adózás alapvető fontosságú szerepet játszik; versenyképességet hoz Európába.
Nem szabad elfelejtenünk, hogy Európában az összességében vett adószintek még mindig meghaladják az OECD átlagát.
Annak érdekében, hogy alacsonyabb adózási szintet érjünk el Európában, olyan környezetet kell létrehoznunk, mely elősegíti a befektetéseket.
Több befektetésre, nagyobb növekedésre, valamint több és virágzóbb üzletekre van szükségünk Európában.
Az egészséges adóverseny ebből a szempontból üdvös szereppel bír.
Ez egy gazdaságos, piaci alapokon nyugvó ellenőrző mechanizmus az erőszakos politikai döntésekkel szemben.
Amennyiben gyümölcsöző adóversennyel rendelkezünk Európában, a kormányok nem tudnak akadályokat gördíteni az egységes piac útjába.
És ez az, amit akarunk: egy valódi egységes piac adó-akadályok nélkül.
Másrészt viszont nincs bizonyíték arra, hogy a gyümölcsöző adóverseny tönkreteszi az adóalapokat.
A teljes adóból származó bevétel feltűnően stabil maradt, köszönhetően a megnövekedett gazdasági aktivitásnak.
Mindazonáltal az, hogy 27 különböző adórendszer létezik, problémákat is felvet, elsősorban az európai kis- és középvállalkozások esetében, melyek ehhez a növekedéshez nagyon fontosan.
A 2004-es EK adóvizsgálat értelmében a szabályok betartása a kis- és középvállalkozásoknál értékesítésük körülbelül 2,6%-ába és a kifizetett adók 31%-ába került.
Így az összes adó egyharmada a teljesítésre megy el.
A kis cégek esetében az adózás teljesítésének magas összege komoly akadályt jelent; ezért kell minden tőlünk telhetőt megtennünk a határon átnyúló veszteségenyhítésre, az egyszerűsített vámeljárásokra, az egyablakos HÉA-rendszerekre, a saját állam adózási kísérleti projektjeire való felhívás érdekében stb.
Mindent támogatunk, amit a Bizottság e tekintetben tett.
Végezetül: az ipar jól irányított és egyszerű adórendszert szeretne látni.
Meg kell oldanunk a transzferár, az EU-ra kiterjedő veszteségenyhítés és a kettős adóztatás elkerülésének problémáit, és csökkentenünk kell megfelelési költségeinket.
Üdvözöljük ezt a javaslatot a közös konszolidált társasági adóalapról (KKTA), valamint azt, hogy a Bizottság állhatatos és felhozza számunkra a KKTA-javaslatot, mivel a veszteségenyhítés csak egy időszakos dolog.
Végül konszolidált társasági adóalapra lesz szükségünk.
a PSE képviselőcsoport nevében. - (EL) Tisztelt elnök úr!
Biztos úr! Wagenknecht asszony kezdeményezte azt, hogy készítsünk egy jelentést, mely azon politikai bátorság bizonyítéka, ami az adózási politika újraelosztó és társadalmi dimenziójára hívja fel a figyelmet.
Ez a dokumentum az egyik legfontosabb bizonyíték, mely rámutat arra, hogy az adópolitikáról szóló vita egész Európára kiterjedhet.
A lisszaboni célok betartására vonatkozó kötelezettség, a Stabilitási és Növekedési Paktum szabályai, az adóbevétel kezelésére és újraelosztására irányuló követelmény, hogy az megfeleljen a kohéziós és foglalkoztatási céloknak, valamint a belső piac kiteljesítése - (mindezek) elég bizonyítékul szolgálnak egy politikai célkitűzéshez.
A tagállamok adópolitikái többé már nem alapulhatnak kizárólag nemzeti kritériumokon: szükségessé válik az adózásról szóló párbeszéd ahhoz, hogy nagyobb legyen az adókoordináció szerte Európában.
Tekintettel egy ilyen párbeszédre, ami lehetővé tette valamennyi politikai csoport árnyékelőadója közti lényeges együttműködést, a következő alapvető kérdésekre összpontosítottunk.
Elsőként az adóverseny kérdésében: úgy véljük, hogy a célnak nem az adóverseny gátlásának kellene lennie, mivel ez egyet jelentene bizonyos tagállamok politikáinak elítélésével.
Az adópolitikai kérdések közös szabályainak hiánya miatt az adóverseny problémákat okoz az alacsony adókulcsokkal kapcsolatos ajánlásai és ellentétes ajánlásai kapcsán.
Ugyanez a helyzet a belső piac többi ágazatával is, azonban az adóverseny biztosítani tudja a versenyképességet és javítani tudja a nemzeti gazdaságok, illetve Európa egészének termelékenységét, amennyiben a káros verseny növekedését megfékező szabályok diadalmaskodnak.
A második pont, amire koncentráltunk, a közvetlen és a közvetett adózás viszonyáról szólt.
A tagállamokban az utóbbi időben tapasztalható a közvetett adózás emelésére irányuló tendencia, a legtöbb esetben fiskális deficitjeik fedezése érdekében.
Ez azonban teher a fogyasztók számára, és a piac felügyelet nélkül marad.
Ezen jelentés célja, hogy olyan biztonsági intézkedéseket találjon, melyek a közvetlen és a közvetett adók kiegyensúlyozott kombinációját segítik elő.
Támogatjuk az ÁFA-rendszer és a speciális fogyasztási adók átvizsgálását.
Ennek nem szabad azt jelentenie, hogy egy olyan magatartási kódex helyettesíti, ami nem kötelező érvényű valamennyi tagállamra.
Biztos úr! Tisztában vagyunk a Bizottság erőfeszítéseivel és az ECOFIN problémáival.
Mindazonáltal nekünk, az Európai Parlament képviselőinek mindenek előtt szorosan együtt kell működnünk a nemzeti parlamentekkel, hogy megvitassuk ezt a fontos fiskális politikát.
Szeretném továbbá kihangsúlyozni ezen jelentést, mint egy olyan stratégiai irányvonal fontosságát, melyet az Európai Unió gazdaságainak reformjai kapcsán követnünk kell.
Sajnálatos módon a portugál képviselők nincsenek velünk a mai napon, amikor ezt a nagyon fontos kérdést vitatjuk meg.
Melyek is jelentésünk lényegi pontjai?
Az a lényeg, hogy a gazdasági környezetben történő változások tekintetében alapos vizsgálatra kell sort kerítenünk nem csupán gyáraink és vállalataink, hanem fiskális politikánk eszközei kapcsán is.
Amikor a lisszaboni stratégiát említjük, akkor általában költségpolitikáról beszélünk; ritkán gondolunk az adópolitikára.
Anélkül, hogy megfelelő figyelmet fordítanánk az adópolitikára, nem lennénk képesek elérni a lisszaboni célokat.
Milyen kérdéseket kell megfontolni?
Mindenekelőtt át kell gondolni az adóterhek termelő és a fogyasztó közti megosztásának módját.
Továbbá nem mellőzhetjük azt a tényt sem , hogy az embereknek egy további csoportja is létezik van - azoké, akik tőkebevételből élnek.
Ez kockázati tőkeként ismeretes.
Miként is osztjuk szét az adóterheket?
Ez az új gazdasági környezet által jelentett egyik kihívás.
Egy másik fontos kérdés a következő: hogyan bátorítsuk a strukturális reformokat?
Strukturális reformokat nem lehet végrehajtani anélkül, hogy új vállalkozásokat indítanánk el, mivel az emberek nem tudják otthagyni meglévő munkájukat új munkahelyekért, ami pedig társadalmi elégedetlenségre adhat okot.
Új vállalkozásokat csak kedvező adózási feltételekkel lehet létrehozni.
Ez dokumentumunk egyik lényegi pontja.
A következő kérdést kell megfontolni: az adópolitika milyen szintű koordinációja szükséges a tagállamok között?
Támogatjuk a versenyképes adókat, és nem támogatjuk a minimum kulcsok bevezetésének ötletét.
Ennek oka, hogy minden egyes ország saját specifikus gazdasági struktúrával és nemzeti költségpolitikával rendelkezik.
Az adópolitikának összhangban kell lennie a költségpolitikával, de kétségtelenül támogatjuk az adóalap-politika összehangolását, és e kérdésben a Bizottság mellett állunk.
a Verts/ALE képviselőcsoport nevében. - (DE) Tisztelt elnök úr! Határozottan egyetértek Kauppi asszonnyal.
Az Európai Parlamentben a képviselőcsoportok közti véleménykülönbség az adópolitika témájában egyre inkább kikristályosodik.
Ennek a vitának sokkal komolyabb figyelmet kell szentelnünk az elkövetkező hónapokban.
Köszönetet szeretnék mondani az előadónak és az árnyékelőadónak azért a komoly munkáért, melyet azért végeztek, hogy jó eredménnyel záruljon ez a jelentés.
Jó eredménnyel - de nem a mi számunkra.
Képviselőcsoportként nem tudjuk elfogadni ezt a jelentést annak végső formájában.
Van néhány pozitív vonása, így például ecseteli és követeli a társasági adók adóalapjának konszolidációja irányába tett fontos lépést.
Ez egy jelentős kezdőlépés.
Azonban emellett hasonlóan egyértelműen ki kell nyilatkoztatni a minimum adókulcsok összehangolását, mivel máskülönben ellenőrizetlen adóversenyhez vezet, különösen ezen a területen.
Továbbá a 17. cikkben is problémákkal szembesültünk. Itt sajnos egyértelműen kijelentette a bizottság, hogy a fogyasztási adó minimum adókulcsa ellen van.
Sajnos ez is összhangban van a mostani hetek szavazataival, és ezt nagyon sajnáljuk.
Itt a képviselőcsoportot támogatjuk.
Úgy véljük, hogy az európai fogyasztási adó tekintetében összhangra kell jutnunk, és ha valamit, akkor ezt az összhangot erősítenünk kell, mert máskülönben akadálytalan lesz az adóverseny a fogyasztási adó terén.
Úgy gondoljuk továbbá., hogy ez egy olyan probléma, melyről igencsak keveset beszéltek a klímaváltozás ás az öko-politika témái kapcsán.
Ezen a ponton én is az előadóéval ellentétes véleményemnek szeretnék hangot adni.
Azt hiszem, hogy az öko-adók fontos eszközül szolgálnak a klímaváltozás ezen kihívásainak megválaszolásához.
E tekintetben sokkal több tennivalónk akad.
Jómagam azonban úgy vélem, hogy itt helytelen az a megközelítés, miszerint a nukleáris energiára vagy "tiszta” energiaformákra kellene összpontosítanunk.
Fontos, hogy tisztán az energia-megtakarításra és az energiahatékonyságra fókuszáljunk.
Ezek a fontos kérdések.
Ha az épületek felújítása és a közlekedés területén jelentkező kihívások kérdését tekintjük, akkor úgy tűnik, hogy valóban meg tudunk felelni a kiotói energia-megtakarítási célkitűzéseknek, amennyiben e téren sokkal többet teszünk.
Az adópolitika jelentős segítséget jelenthet a nagyobb energia-megtakarítás és a nagyobb energiahatékonyság elérésében, valamint abban, hogy valóban megfeleljünk a klímaváltozás jelentette kihívásoknak.
Sajnos ez a jelentés ezt az álláspontot nem tükrözi.
Következésképpen, amint azt már bejelentettem, nem szavazunk a jelentés mellett.
a GUE/NGL képviselőcsoport nevében. - (FI) Elnök úr, biztos úr, képviselőcsoportunk támogatja Wagenknecht asszonynak az ezzel az üggyel kapcsolatos nézeteit, habár ezek nem egyeznek a bizottság többségi véleményével.
Az Európai Unió nem lesz a világ vezető tudás- és technológiaalapú gazdasága 2010-ben.
Azonban nem a folyamatosan a nagyvállalatokat előnyben részesítő módon megreformált adórendszerek az okai annak, hogy a lisszaboni stratégia szerinti célkitűzés nem megvalósítható.
A nagyvállalatok transzferárképzést alkalmaznak, tőkéjüket pedig kihelyezik, hogy elkerülhessék az adófizetést.
Ebben az adóparadicsomok és az EU tagállamainak offshore pénzügyi központjai segítik ezeket, melyek egyaránt szégyenfoltot jelentenek az EU erkölcsi arculatán.
A Bizottság az előadó szerint nem veszi figyelembe közleményében az adózás által a jövedelemelosztásra gyakorolt hatásokat.
Az egyes tagállamok által alkalmazott átalányadórendszer a nagy jövedelműeket részesíti előnyben, ezzel szemben a sávos adózás biztosíthatja a szociális egyenlőséget.
A lisszaboni stratégiát nem lehet olyan erősen tisztességtelen módon végrehajtani, amivel egyidejűleg eltűnik a jóléti társadalom gazdasági alapja.
az IND/DEM képviselőcsoport nevében. - Tisztelt elnök úr! Az áll itt, hogy ez egy hozzászólás, de sokkal inkább nevezném receptnek; a még több adózás összehangolásának receptjének, ami - és néhol idézni fogok - a jelentésből: '27 különböző adórendszer' 'akadály'; 'a tagállamok koordinációja' fiskális politika'; 'arra szólítja fel a tagállamokat, hogy... biztosítsanak nagyobb pártatlanságot az adóteher elosztásában'; 'támogatja' a Bizottságot abban, hogy kapcsolatba hozza 'a fiskális politikát ... a környezetvédelmi célokkal'; 'emelje az üzemanyagadót'; 'létrehozzon egy pán-európai ... társasági adóalapot'.
Röviden: visszatér a '70-es évek bukott politikáihoz.
Mindenesetre még a britek sem tudják kiigazítani a teljes országot.
Észak nem ugyanaz, mint a dél, Wales és Skócia különböznek délkelettől - és ez Gordon Brown 10 éves pénzügyminiszteri szerepe alatt volt.
Minden bizonnyal hallgattak rá; végül is ez történt Lisszabonban a múlt héten, amikor Ön miniszterelnökként hagyta, hogy megtartsák a vörös vonalakat, nemde?
Ugye igen?
A jelentésben később a 'közvetlen adózás' 'EU-szerte történő koordinációját' említik.
Az Egyesült Királyságban mi úgy gondoltuk, hogy megígérték számunkra, hogy összehangolt adókra, elsősorban a jövedelemadó tekintetében sosem kerül sor.
Most itt áll a jelentésben.
Ez kicsit a reformszerződéshez hasonlatos.
Gordon Brown mindig azt mondja, hogy ez nem alkotmány, pedig valamennyi EU-s vezető az ellenkezőjét állítja: Valéry Giscard d'Estaing, José Luis Rodriguez Zapatero, Angela Merkel; még a saját elnökünk elnöke is ezt mondta ebben az ülésteremben kicsivel ezelőtt.
Így tehát miért nem veszik rá Gordon Brownt arra, hogy igazat mondjon a briteknek?
Hangolja össze azt az üzenetet!
Ilyen harmonizációban benne lennék.
De ezt nem merik megtenni a britekkel, mivel amint az egyszerű, kendőzetlen igazságot meghallják, a lábukkal szavaznak, amivel kilépnek az EU-ból és magukkal viszik saját adózóik 18 milliárd eurós EU-hozzájárulását.
Akkor hát milyen áron hangoljuk össze az adókat?
az ITS képviselőcsoport nevében. - (RO) Nem kérdőjelezhető meg, milyen fontos megvizsgálni azt a hozzájárulást, amit az adózási politika hozhat a lisszaboni stratégia alakulásában.
Ezen okból kifolyólag, de nem kizárólagos jelleggel, a ma vizsgált dokumentum, pontosabban a Wagenknecht-jelentés azon célja, hogy értékelje a lisszaboni stratégia célok eléréséhez alkalmazott politikák hozzájárulását, is üdvösnek mondható.
Ez nem lehetne másként, mivel a lisszaboni stratégia nagyvonalú célkitűzéseket javasol, így például gazdasági növekedés előmozdítását és politikák kidolgozását, melyek lehetővé teszik majd az európai vállalkozások számára, hogy több és jobb munkahelyet hozzanak létre.
Mindazonáltal a jelentést egy közelmúltban csatlakozott ország állampolgáraként olvasva meglepődtem azon a benyomáson, miszerint az Unióban csak fejlett gazdaságú, vagy inkább egyelően fejlett gazdaságú országok találhatók, ami nem igaz.
A javasolt intézkedések némelyikénél nagyon valószínű, hogy nem lesznek kedvező hatással a kevésbé fejlett gazdaságokra, figyelembe véve azt, hogy az egységes versenypiac általános törvényei az erős gazdaságokat részesítik előnyben a gyengébbekkel szemben.
Idő hiányában nem görgetem tovább ezt a témát, de úgy gondolom, hogy ahhoz, hogy a jelentés célkitűzései kedvező hatással legyenek mind a 27, nem pedig a szövegben említett 25 országra, szükség van azok gazdaságinak összehasonlító átvizsgálására, majd arra, hogy az eredmények függvényében olyan lépéseket fogadjunk el, melyek egyenlő feltételeket teremtenek a projekt által javasolt hatások hasznosításához.
a UEN képviselőcsoport nevében. - Tisztelt elnök úr! A mai napon tárgyalt jelentés újfent jól példázza azon tagállamok szüntelen támadását, melyek alacsony és sikeres társasági adórendszerek mellett működnek.
Nem fogadom el, hogy az alacsony társasági adó tisztességtelen adóversenyhez vezet.
Úgy vélem, hogy a versenyképesség biztosítása egy teljes mértékben működő egységes piac adópolitikai keverékének alapvető alkotórésze.
Hol van a Bizottság bizonyítéka, mellyel alátámaszthatja, hogy a KKTA nem fogja gátolni az EU versenyképességét?
Hol a bizonyíték, amely azt állítja, hogy ez hasznára válik az EU versenyképességének?
Miért van az, hogy az alacsony adóval, alacsony munkanélküliséggel és magas növekedéssel bíró országokat támadja a Bizottság?
Ezt egyszerűen nem értem.
Teljes mértékben nevetséges dolog a Bizottságtól azt mondani, hogy egy adóalap megállapítása végül nem fog meghatározni egy adókulcsot, mivel pontosan ez az, amit a nagyobb tagállamok már állítanak.
Ez nem áll ki semmiféle ellenőrzést.
Írország vagy más tagállamok nem fogják elfogadni a nagy tagállamok azon próbálkozásait, hogy rábólintsanak a KKTA virágmintás csomagolópapírjába díszesen beburkolt adóharmonizációra.
A dolog lényege az, hogy nem áll jogában Írországnak, sem bármely tagállamnak, hogy szerepet játsszon egy másik tagállam adókulcsának megállapításában.
Európa egységét az adópolitikák különbözősége nem veszélyezteti; inkább a rossz adópolitikák veszélyeztetik az EU versenyképességét.
Szentül hiszek abban, hogy az EU-t leginkább az adóverseny támogatása, nem pedig az adóharmonizációt szolgálja.
Hogyan lehetséges az, hogy egy olyan ország, mint Írország és más tagállamok, melyek radikálisan megváltoztatták adópolitikájukat és sikeres gazdasággá váltak, most támadásnak vannak kitéve?
Biztos Úr! Mitől vonzó egy olyan ország, mint Írország, ha behozzák ezt a rendszert és végül az adóharmonizációt is?
Mivel pontosan ez az, amiről szó van és csak így fog emelkedni az adó.
A Bizottságon belül egyesek már említették, hogy olyan adórendszert szeretnének látni, ami többé-kevésbé annak az átlaga, amilyen jelenleg, ami körülbelül 20% alsó része.
Milyen lenne a vonzereje Írországnak vagy egyéb periférikus országoknak?
Nem lenne vonzerő, csak magas munkanélküliség hosszú...
(Az elnök félbeszakítja a beszélőt)
Tisztelt elnök úr! A mai napon a Parlament napirendjén található jelentés helyesen állítja azt, hogy az adóverseny az EU-t egy dinamikus vállalati környezet révén gazdasági haszonhoz juttatja szerte az EU-ban és ez így lesz a továbbiakban is.
A KKTA ugyanilyen könnyedén egy kevésbé versenyképes EU-hoz is vezethet, és véleményem szerint nem szabadna támogatni.
Az EU-nak reagálnia kell a folyamatosan változó világgazdaságra.
A modern versenygazdaságoknak rugalmasnak kell lenniük, hogy megfeleljenek az új termékek és szolgáltatások változó követelményeinek.
A KKTA ezt a rugalmasságot számos okból kifolyólag alá fogja ásni.
Egy, a teljes EU-ra érvényes társasági adóalap rugalmatlan, és akadályozza az egyes országok arra vonatkozó képességét, hogy meghatározzák saját törvényes fiskális stratégiájukat, mely sajátos körülményeiken alapul.
A KKTA támogatói azt bizonygatják, hogy minden egyes tagállam meg fogja tartani a nemzeti adókulcs meghatározására vonatkozó autonómiáját - vajon ez tényleg így lesz?
A KKTA nem a thin end of the wedge?
Amennyiben a KKTA opcionális, akkor az egyszerűen növeli a vállalatok számára elérhető kulcsok számát, és a rendszert még összetettebbé teszi.
A belföldi adótörvény bizonyosságot ajánl az üzleteknek.
Egy olyan rendszer, amit számos tagállamban alkalmaznak, különbségekhez vezethet a rendelkezések értelmezése terén, ami bizonytalanságot jelent a vállalatok számára.
A számomra fennmaradó időben csupán néhány címszót tudok megemlíteni.
Először: az adózás az egyes tagállamok nemzeti szuverenitásába tartozik.
A közkiadások és az ilyen kiadások finanszírozásának megválasztásának joga a nemzeti demokratikus folyamat alapvető funkciója.
Meg kell védeni az adópolitika rugalmasságát, ami jutalmazza a vállalkozásokat, valamint munkahelyeket és növekedést hoz létre a gazdaságban.
Egy egységes alap megszüntetné a rugalmasságot.
Nincs olyan bizonyíték, ami azt sugallná, hogy egy közös, konszolidált társasági adóalap érinteni fogja az olyan kérdéseket, mint a versenyképesség, a compliance costs for companies, transzferár és így tovább.
Nem egyszerűsítené az EU adókérdéseit, mivel a javaslatban szereplő úgynevezett 'opcionális rendszer' csak egy további réteget adna a meglévőkhöz - amint azt az imént mondtam.
A adóalap harmonizációja nyomást jelentene a nemzeti adókulcsokra.
Az ilyen harmonizáció csupán növelné az EU-n kívüli vállalati telephelyek vonzerejét.
A káros adóversenyt megcélzó, vállalati adózásról szóló magatartási kódex.
Az EU tagállamainak különböző adókulcsai nem károsak.
Szeretném megkérdezni a Biztos Urat, hogy amikor ezeket a javaslatokat, amint mondja, a jövő évben előterjeszti, tartsa ezt észben.
Az olyan tagállamok, mint például Írország, már ...
(Az elnök félbeszakítja a beszélőt)
(FR) Tisztelt elnök úr!
Biztos úr!
Hölgyeim és uraim! Mindenekelőtt szeretnék köszönetet mondani előadónknak munkája minőségéért, valamint azért az erőfeszítéséért, hogy elkészített egy szöveget, amivel sajnálatos módon úgy tűnik, nem egészen elégedett.
Az adózás egyértelműen alapvető alkotórésze egy valódi belső piacnak, amennyiben azt akarják, hogy a piac több legyen egyszerű szabadkereskedelmi területnél, ahol az adó és a szociális dömping minden formája engedélyezett.
A belső piac kiteljesítéséhez tehát szükség van az adózással kapcsolatos bizonyos szabályok összehangolására, és elsőként egy közös konszolidált társasági adóalap létrehozását teszi szükségessé.
A mai napon elénk tárt jelentés erre nyit ajtót, aminek örülök.
Látom, hogy számos képviselőtársam nagyon aktívan ezen terv ellenében lép fel az általuk "tisztességes” versenynek nevezett elv nevében.
Én személy szerint úgy vélem, hogy a szabad, torzításmentes verseny - és nem támogatom ezt a fajta versenyt őrülten - a szabályok tekintetében bizonyos mértékű átláthatóságot követel meg.
Meglepve tapasztalom, hogy azok az országok, akik jelentős támogatásokban részesültek az Európai Uniótól a szolidaritás nevében, most ellenzik ezt a lépést, ami a szolidaritás, a verseny és az átláthatóság szempontjából fontos előre mutató lépés lenne.
Az adózás egyben egy olyan erőteljes eszköz is, melyet az EU-nak alkalmaznia kell, amennyiben meg szeretné valósítani kiválasztott stratégiáit, ugyanis nincs olyan sok eszköze.
Pozitív hatással lehet a legtisztább energiákra, vagy hogy elérhessük ...
(Az elnök félbeszakítja a beszélőt)
(SV) Tisztelt elnök úr! Ez egy olyan jelentés, amit komolyan befolyásolt a PPE-DE és az ALDE között kötött kompromisszum.
Úgy vélem, hogy ez egy túlnyomórészt kiegyensúlyozott jelentés.
Leszögezi a tagállamok adópolitikával kapcsolatos kötelezettségét, bár számos olyan adó van, ami nyerne a nagyobb EU-harmonizációból.
Az előadó eredeti javaslatában alapos összehangolás szerepelt, mely nagy hangsúlyt fektetett a magasabb szintű újraelosztásra.
Ez nem vezethet Európa növekedéséhez vagy új munkahelyek teremtéséhez.
Globalizált világunkban nem magasabb adókra van Európának szüksége.
Ehelyett úgy vélem, hogy azoknak, akik magas adózással rendelkező országokban élünk, egyéb modellek után kellene néznünk, olyanok után, mint egy egységesebb adó.
Általánosságban csökkenteni kellene a munkára kivetett adókat, míg a káros fogyasztással kapcsolatosak esetében növelést kellene kieszközölni.
Például specifikus környezetvédelmi adókat kellene bevezetni, továbbá ésszerű jövedéki adót, például az alkohol és a dohány kapcsán, amint azt a biztos úr is említette.
E kérdésben nagyobb összhangban kell fellépnie az EU-nak.
Ez egy politikai szempontból érzékeny kérdés - már hallottuk itt, és én is tisztában vagyok vele -, de véleményem szerint nem kevésbé szükségszerű.
Amennyiben meg akarjuk oldani a nagyobb, éghajlat és energia jelentette kihívásokat, melyekkel szembesülünk, akkor felelőtlen dolog lenne részünkről, ha elutasítanánk a fiskális eszközök ellenőrzését.
Magas környezetvédelmi és energiaadókkal lehetőség van nagy növekedés elérésére és azzal egyidőben a teljes adóterhek csökkentésére.
A kételkedők megnézhetik otthonom, Svédország jobbközép kormányának politikáját - ha megengedik, hogy egy kissé patrióta legyek a vita végén.
(PL) Tisztelt elnök úr!
Biztos úr! Átvéve a szót egy olyan vitán, mely az adózási politikának a lisszaboni stratégia végrehajtására gyakorolt hatását tárgyalja, szeretném felhívni figyelmüket arra a tényre, hogy a Wagenknecht asszony jelentésében található, a tagállamok adórendszereire vonatkozó javaslatok némelyike nem fog pozitív hatást gyakorolni az EU-országok gazdasági növekedésére, illetve foglalkoztatására.
Először is, az, ha félretesszük az adóversenyt és a társasági adó területén született megoldások standardizálását, akkor pont szembehelyezkedünk az EU-s tagállamok szuverén adózásának elvével.
Másodszor, ha úgy csökkentjük a társasági adót, hogy közben eltöröljük a kapcsolódó adókedvezményeket, akkor nem csak egyszerűen nem csökken a költségvetés ezen adónemből származó jövedelme, hanem jelentősen növekszik.
Ezt támasztja alá országom, Lengyelország helyzete is, ahol jelentősen csökkent a társasági adó, az abból származó bevétel mégis minden évben emelkedik.
Harmadszor és egyben végezetül, ebben a helyzetben kockázatos lépésnek tartom a jelentés harmonizációra és adórendszerekre vonatkozó javaslatait, beleértve a közvetlen adózást is, melyek semmi esetre sem segítenek a lisszaboni stratégia végrehajtásában.
(HU) Köszönöm, elnök úr!
Miről beszélünk?
Az egyik lényeges kérdés az az, hogy az a külső adóverseny, amit az Európai Unión kívülről kapunk, azzal föl tudjuk venni a versenyt, a versenyképesség szempontjából, és nem szabad Európai Unión belüli bűnbakokat keresni, ahogy több kollégám is elmondta, elhagyja az egész Uniót a tőke.
Mire mondunk az adózáspolitikában igent?
Igent mondunk arra, hogy új munkaerőt lehessen teremteni, tehát az élőmunka segítése, igent arra, hogy a kis- és középvállalkozásokat segítsük, hiszen ezek segítenek az embereket helyben maradni, a családokat erősíteni, és szintén munkahelyet teremteni, és igent mondok arra a szociálpolitikai területen, amelyik a demográfiai kihívást segíti az Európai Unióban.
Mire mondunk nemet?
A nemet arra mondunk, hogy az antiinflációs politika és a versenykihívásokra való megfelelő válaszadás helyett egészségügyi és környezetvédelmi vagy szociálpolitikai szempontokból túladóztassuk magunkat.
A másik, hogy tudomásul kell vennünk, hogy kibővültünk, nagyon heterogén az Európai Unió, mindenkitől elvárjuk azt, hogy az önálló fiskális politikájával fegyelmet tartson az államháztartásában, ugyanakkor az eszközöket minimalizálni akarjuk.
Ha konvergencia a fő célunk, akkor például a közvetett adózásnál, például a jövedékadónál, nemcsak azokat kell kényszeríteni arra, hogy a konvergenciát elérjék, akik a minimumszint körül vannak, hanem azokat, akik jóval magasabb adóztatású országok is, hogy valamire eljussunk, ezért is javasoltuk több esetben azt, hogy a jelenlegi, csak a minimumadózásra törekvő gondolkozást egy valamiféle "magatartási kódex" és egy sávba való terelés váltsa föl.
A közös tőke vagy a közös adóalappal kapcsolatban el szeretném mondani azt, hogy az nagyon nagy gond lenne, hogy ha ez oda vezetne, hogy büntetnénk versenyképes országokat, minimális szint bevezetésére kerülne sor, és én még abban is félelmem van, hogy a közös adóalap létrehozásánál mi fog történni a tőkemozgásban?
Nem fog-e a leányvállalati nyereség például az új tagállamokból állandóan visszakönyvelődni helyi befektetés helyett az anyavállalat nyereségébe?
És nagyon fontos a csalás elleni küzdelem, én ebben sok sikert kívánok a Bizottságnak.
Jó úton jár, hiszen a fehérítés és a bűnözés elleni föllépés a legfontosabb.
Köszönöm szépen elnök úr.
(PL) Tisztelt elnök úr! A lisszaboni stratégia legfontosabb célja a nemzeti gazdaságok versenyképességének növelése.
Egy magasszintű versenyképesség lehetővé teszi a gazdasági növekedés felgyorsítását és új munkahelyek létrehozását, valamint lehetőséget biztosít fontos társadalmi célú finanszírozásokra is.
Sajnálatos módon az EU-s tagállamok jelenlegi adórendszere nem támogatja a lisszaboni stratégia megvalósítását.
Túl nagy teher nehezedik a foglalkoztatási törvényre és a gazdasági tevékenységekre, az adókulcsok túlzottan differenciáltak, a szabályozások pedig túl összetettek.
Ezzel egyidőben az adórendszereket túl sok funkció és feladat terheli - gazdasági, fiskális, szociális és környezetvédelmi.
Ahhoz, hogy az adók a versenyképességet segítsék elő, mindenekelőtt a munkát, a gazdasági tevékenységek fejlesztését és az innovációt kellene ösztönözniük.
E célból az adókat, főleg a közvetlen adókat mérsékelt szintben kellene meghatározni, elkerülve a kulcsok szükségtelen megkülönböztetését és a túlzott progressziót.
Mivel a közvetlen adók erősebb, negatív hatást fejtenek ki a termelésre és a foglalkoztatásra, a költségvetési bevétel tervezésekor jobban ki kellene használnunk a közvetett adókat.
Tisztelt elnök úr! A vitával kapcsolatban azon aggodalmamnak szeretnék hangot adni, miszerint túl sok az ideológia és a politika, és túl kevés a valódi gazdasági tudás.
Erre a legjobb példát az itt alkalmazott fogalmak, így például az adódömping vagy a szociális dömping hozzák.
Nincs objektív szabvány az adózásra, és így lehetetlen az alacsony társasági adót alkalmazó országokat adódömpinggel vádolni.
(PL) Hölgyeim és uraim! Hadd kezdjem azzal, hogy gratulálok a Gazdasági és Monetáris Bizottságnak ahhoz a jelentős és lényegében sikeres lépéshez, mellyel megtette az eredeti szöveggel kapcsolatos szükséges módosításokat az eredeti cél szerint.
Eredetileg nem csupán azt javasolták nekünk, hogy az Európai Unió vegyen részt a társasági adó elveinek megalkotásában, hanem azt is, hogy ezeket az adókat a világban tapasztalható tendenciával szemben emeljük meg.
Jó dolog, hogy ezt elkerültük.
Hasonló okokból kritikus szemmel kellene néznünk a szövegben megnyilvánuló, az adóalap összehangolására vonatkozó támogatást.
Egy közösségi adóalap az adóverseny arculcsapását jelenti az EU-ban, annak minden kapcsolódó negatív következményével együtt.
Bevezetése korlátozná a tagállamok azon erőfeszítéseit, hogy optimalizáják a társasági adózást a lisszaboni célok érdekében.
Ez politikai szempontból megterhelné az EU-t, melynek saját jól felfogott érdekében tartózkodnia kellene attól, hogy megpróbálja befolyásolni az adórendszerek alakulását Európában.
A Bizottság tagja. - Tisztelt elnök úr! Jelen vita nagyon érdekes, és a hozzászólások többsége bátorító.
Önhöz hasonlóan én is meg vagyok győződve arról, hogy a belső piac adókorlátainak lebontására irányuló erőfeszítéseinket érdemes fenntartani.
Kifejezetten hálás vagyok a KKTA igen fontos projektjét érintő támogatásáért, és várom közelgő saját kezdeményezésű jelentését a közös alapról.
Ami az egyes kritikus megjegyzéseket illeti, szándékomban áll személyes levelet küldeni azoknak a tisztelt képviselőknek, akik ellenvetésüknek adtak hangot, amit értékelek.
Méltányos lenne írásban válaszolni számukra, mivel nem szeretném túl sok idejüket elvenni.
Örülök, hogy legtöbben osztják azon véleményemet, miszerint az adópolitika nagy szerepet játszik az EU számos politikai céljának megvalósításában, elsősorban a növekedésben, a foglalkoztatásban, a versenyképességben és a fenntarthatóságban.
Köszönöm figyelmüket és támogatásukat.
A vitát lezárom.
A szavazásra holnap deli 12 órakor kerül sor.
Hölgyeim és uraim!
Sokaknak szeretnék köszönetet mondani azért, hogy tartották magukat a megadott időkeretekhez, és mindenkinek köszönöm a- reményeim szerinti - megértését, ami lehetőséget adott arra, hogy öt perccel korábban zárjuk a vitát. Így mindenkit meg tudtunk hallgatni, szemben azzal, ami más fontos vita vagy szavazás alkalmával történik, amikor nem vagyunk képesek meghallgatni, amit kollégáink meg szeretnének osztani velünk.
Írásbeli nyilatkozatok (az eljárási szabályzat 142. cikke)
írásban. - Valamennyiünknek egyet kellene értenünk abban, hogy 27 nemzeti adórendszer megléte komolyan akadályozza egységes piacunk minden előnyének kihasználását.
Továbbá a teljes EU-ban érvényben lévő adózási és vámszabályozással minden bizonnyal valódi lehetőség nyílna arra, hogy új erőre kapjon a lisszaboni stratégia végrehajtása, mivel ezek az Uniót vonzóbbá tennék a befektetések és a munka számára.
A versenyképesebb piacok szélesítése és mélyítése terén minden lehetséges eszközt alkalmaznunk kellene, beleértve a befektetőbarátibb fiskális és vámpolitikát, annak érdekében, hogy fellendítsük a foglalkoztatást, a K&F befektetéseket és a környezetbarát technológiák fejlesztését.
Ebből a szempontból örömmel fogadjuk a Wagenknecht asszony által kidolgozott saját kezdeményezésű jelentést, mely egy olyan nélkülözhetetlen fiskális keret létrehozását tűzte ki célul, mely bátorítja a kockázatos és innovatív beruházásokat annak érdekében, hogy elérjük a növekedési és foglalkoztatási célokat.
Az adórendszerek teljes Unióra kiterjedő egyszerűsítésének és harmonizációjának előnyei nyilvánvalóak, mivel nem csupán a lisszaboni célkitűzéseket segítik elérni - a befektetéseknek adott nagyobb adótámogatásokon keresztül - , de emellett, az egységes piac beteljesedését gátló fennálló akadályok megszüntetésével segítenek az EU piaci integrációjának elérésében.
(Az ülést 09.55-kor felfüggesztik, majd 10.10-kor újra megnyitják.)
Az állam- és kormányfők informális találkozójának eredményei (Lisszabon, 2007. október 18-19.) (vita)
A következő napirendi pont a Tanács és a Bizottság állásfoglalása az állam- és kormányfők lisszaboni informális találkozójának eredményéről.
Hadd üdvözöljem sok szeretettel az Európai Tanács alelnökét és Portugália miniszterelnökét, José Sócratest.
Nagyon sok szeretettel üdvözöljük az Európai Parlamentben ezen a reggelen!
Hasonló szeretettel köszöntöm természetesen az Európai Bizottság elnökét, José Manuel Durão Barrosót is, és köszönetet mondok az európai csúcstalálkozón végzett munkájáért.
Hölgyeim és uraim! A vita megkezdése előtt - és egyáltalán nem szeretnék előre ugrani - szívből szeretnék köszönetet mondani a portugál elnökségnek hatalmas munkájáért, és azért a sikerért, amit csütörtök éjjel hajnali 1 óra körül ért el, amikor elfogadta a Az Európai Unióról szóló szerződést és az Európai Unió működéséről szóló szerződést.
Ez nagy eredmény az Európai Unió számára, és hatalmas eredmény valamennyiünk számára.
Az Európai Parlament nevében hozzá szeretném tenni, hogy az Európai Parlament nélkül nem lennénk ott, ahol ma vagyunk.
Hatalmas eredmény valamennyiünk számára azért is, mivel a Szerződés elsődleges fontosságú volt az Európai Parlament számára, és a mai napig is az, ha előre akarunk törni, és győztesek szeretnénk lenni ebben a Szerződésben.
Ezekkel a portugál elnökségnek és a Bizottságnak kifejezett gratulációkkal - és látom, Wallström biztos asszony is itt van, aki a Bizottság elnöke mellett ugyancsak jelentős munkát végzett - nagy örömömre szolgál, hogy szívélyesen köszönthetem José Sócratest, az Európai Tanács elnökét az Európai Parlamentben!
A Tanács hivatalban lévő elnöke. - (PT) Tisztelt elnök úr! A Bizottság elnöke, Hölgyeim és uraim!
Engedjék meg, hogy szavaimat elsőként egy barátom emlékének szenteljem. Fausto Correia képviselő úr emlékének, aki néhány nappal ezelőtt hunyt el.
Fiatalon halt meg.
Halála természetesen hatalmas veszteség nem csupán az Európai Parlamentnek, hanem a Portugál Szocialista Párt számára is.
Fausto Correia egy kiváló politikai és emberi értékekkel rendelkező személy volt.
Mindannyiuknak lehetőségük nyílt arra, hogy megismerjék.
Intelligens politikus volt, nyitott és mindig kiállt a nemes európai eszmék mellett.
Azonban itt különösen emberi értékeit szeretném kihangsúlyozni, mint a nagylelkűségét, a bajtársiasságát és a toleranciáját.
Valójában emberi értékeink azok, amik értelmet adnak politikai életünknek.
Távozása személyes veszteségként érint engem; elvesztettem egy régi barátot, akivel életem számos pillanatát osztottam meg, és nagyon fog hiányozni.
Hölgyeim és uraim! Amikor három hónappal ezelőtt a ezen plenáris elé bocsátottam a portugál elnökség programját, akkor nagyon határozottan kijelentettem, hogy mi is lesz a portugál elnökség legfontosabb kihívása, fő prioritása: hogy megfogalmazzon egy megállapodást az új Szerződésről és meg is kösse azt, véget vetve annak az intézményi vita jelentette hat éves patthelyzetnek, melyben az Európai Unió állt.
Így tehát a mai napon nagy megelégedésemre szolgál, hogy a ház számára bemutathatom azt a megállapodást, melyet október 18-án ért el a kormányközi konferencia.
Ez a megállapodás volt az új Lisszaboni Szerződés alapja.
A Szerződés aláírására december 13-án kerül sor abban a városban, melynek a nevét viseli.
A portugál elnökség azzal a feladattal kezdte, hogy átalakította a német elnökségtől megörökölt megbízatást - ami, amint azt már korábban említettem, példamutatóan egyértelmű és precíz volt -, de azért, hogy ezt a megbízatást egy új Szerződéssé formálja át.
Ez volt a küldetésünk.
Az elért megállapodás megerősíti azt, hogy az elnökség elején meghatározott módszer és időzítés helyes volt.
Szükség volt arra - amint azt már említettem itt az elnökség kezdetekor -, hogy a lehető legtöbbet hozzuk ki a júniusi tanácsi megbeszélésből, hogy megpróbálkozzunk azzal, hogy ne decemberben kerüljön sor a Szerződés befejezésére, amint azt egyesek javasolták, hanem októberben, a nem hivatalos tanácsi megbeszélésen - és igazunk volt.
Az az igazság, hogy az Európai Unió történelmében mi tartottuk a legnagyobb Kormányközi Konferenciát egy szerződés felülvizsgálata kérdésében.
Július 23-án kezdtünk, és október 18-án be is fejeztük.
Amikor megírjuk ezen Szerződés történelmét, akkor jobban meg fogjuk érteni ennek a politikai döntésnek a fontosságát, továbbá annak a jelentősségét, hogy nem hagytunk az év végére egy olyan feladatot, amit korábban is be tudtunk fejezni.
Európának gyors megállapodásra volt szüksége, és ez az, amit megkapott.
Európának szüksége volt a bizalom jelére, és ez az, amit megkapott.
Európának a jövő felé kellett fordulnia, és ez az, amit megtett.
Gyorsan dolgoztunk együtt valamennyi tagállammal, melyek kivétel nélkül konstruktív lelkülettel és azzal a szándékkal álltak a feladathoz, hogy felülkerekednek a fennmaradó nehézségeken.
Ez lehetővé tette számunkra, hogy a Szerződés teljes szövegét bemutassuk október 3-án, és sokkal közelebb kerüljünk céljainkhoz.
A lisszaboni csúcstalálkozóra korlátozott számú, bár egyértelműen politikailag érzékeny kérdés maradt.
E tekintetben az volt a stratégiánk, hogy a csúcstalálkozó legelső napján megpróbáljunk megállapodásra jutni.
Ez nem csupán lehetségesnek, hanem nagyon kívánatosnak tűnt számunkra, mivel erőteljes jelet küldene Európának.
Azt a jelet, hogy az EU képes gyors döntések meghozatalára, még olyan döntésekére is, melyeket mindenki nehéznek tart.
Továbbá az is nagyon fontos volt, hogy a nem hivatalos tanácsi ülés első napján meg tudjuk oldani ezeket az intézményi kérdéseket, és hogy a második napon, közvetlenül a döntést követően megvitassuk a globalizációt és azt, hogy Európának miként kellene kezelnie a globális kérdéseket.
Így tehát Lisszabonban lehetőség nyílt megállapodás elérésére a következő kérdésekben, lehetővé téve számunkra, hogy véglegesítsük a Szerződéssel kapcsolatos megállapodást:
Elsőként a Ioannina Komperomisszumban, és a megállapodásban két szinten született megoldás:
nyilatkozat a Tanács minősített többségi döntéshozatali rendszerével kapcsolatban, ami tisztázza az aktuális Ioannina biztonsági mechanizmust;
továbbá egy jegyzőkönyv, mely meghatározza, hogy az Európai Tanácsban ezt a konszenzusra irányuló mechanizmust hogyan lehet módosítani vagy visszavonni.
Amint azt korábban már megemlíthettem, a Ioannina-kérdés, mivel ahogy azt láttam módosított formában a legutóbbi tanácsi ülésen, amit azt kívánja, hogy ez kötelező törvény legyen, de ne kerüljön be a Szerződésbe.
Az általunk elfogadott megoldás miszerint legyen egy nyilatkozat és a jegyzőkönyv, ami garantálja, hogy a Ioanninával kapcsolatos döntés csak konszenzussal módosítható, olyan megoldásnak tűnt számunkra, ami legjobban megfelel a legutóbbi megállapodás szellemiségének.
Így garanciákat biztosítottunk a Ioannina Kompromisszum kapcsán anélkül, hogy aláástuk volna a minősített többségű döntéshozatal folyamatának integritását.
Szükség volt továbbá arra is, hogy megoldjuk a Bíróság főügyészei számával kapcsolatos politikai kérdést.
Megállapodás született egy nyilatkozuatban, melynek értelmében a Tanács elfogadna minden olyan kérést a Bíróságtól, ami a főügyészek számát hárommal (nyolc helyett tizenegy) meg szeretné emelni.
Ebben az esetben Lengyelországnak állandó főügyésze lenne, és többé nem venne részt a rotációs rendszerben, míg a meglévő rotációs rendszerben öt főügyész váltakozna a jelenlegi három helyett.
Ami az Unió külügyi és biztonságpolitikai főképviselőjének kinevezését illeti, nyilatkozatot kell hoznunk arra vonatkozóan, hogy az Európai Parlamentnek részt kell vennie a kinevezési eljárásban, az első szakaszban is, 2009 januárjától, megfelelő kapcsolattartó személyeken keresztül.
A konferencia jóváhagyott továbbá egy nyilatkozatot az Unió és a tagállamok közti hatáskörök elhatárolásáról, amint azt a Szerződések kimondják.
Végezetül, az Európai Parlament összetételének kérdése.
Amint azt tudják, az Európai Unióról szóló szerződés 9a cikke módosításra került, és azt mondja ki, hogy a képviselők száma nem haladhatja meg a hétszázötvenet plusz az elnököt, azaz 751-et, fenntartva a degresszív arányosságot.
Ehhez a módosításhoz két nyilatkozatot csatoltak:
az egyik azt mondja ki, hogy az Európai Parlamentben a plusz helyet Olaszország kapja meg;
a másik garantálja, hogy az Európai Tanács politikai beleegyezését adja az Európai Parlamentnek a Parlament saját javaslatán alapuló összetételéhez.
Így tehát a Tanács elfogadta a Parlament részéről előterjesztett kritériumokat, és haladt az általa elfogadhatónak tartott kiigazítás irányába azzal a céllal, hogy a jelen kereteket a 2009-2014-es időszak során kiigazítsa.
Az említett kérdéseken kívül a portugál elnökség számára aggályos pontokat is beépítették a Szerződésbe, azok a szabályok és kivételi záradékok, melyek a megbízásban szerepeltek, természetesen tiszteltben tartva azon tagállamok álláspontját, akik meg akarták ezeket szerezni, de mindig gondolva arra, hogy elkerüljék a Közösség döntéshozatali folyamatának és általában véve a Szerződés következetességének becsmérlését.
Így tehát van egy új Szerződésünk.
Ez egy új és jó Szerződés.
Egy Szerződés, ami megoldja a múlt válságát, és Európát olyan pozícióba teszi, hogy szemét a jövőre szegezze.
Egy olyan Szerződés, ami jelentős pozitívumokkal rendelkezik, melyek közül néhányra - ha lehet - szeretném felhívni a figyelmet.
Ez a Szerződés módosítás nélkül elfogadja az Európai Parlament törvényhozásban elfoglalt szerepének kiszélesítését, valamint a költségvetési folyamattal kapcsolatos újítást, így javítja az Unió demokratikus legitimitását;
Ez a Szerződés javítja a döntéshozatali folyamatot, különösen azzal, hogy kiszélesíti a minősített többségű szavazást a szabadság, a biztonság és az igazságosság területére is;
Újfent a szabadság, a biztonság és az igazságosság témája kapcsán, ez a Szerződés gonddal vigyázza a hatékonyabb bevándorlási és menedékjogi politikák kidolgozásának szükséges jogi alapjait, valamint a rendőri és bírói együttműködést a terrorizmus és a szervezett bűnözés elleni küzdelemben, ami növeli polgáraink biztonságát;
Ez a Szerződés egyértelműen felsorolja azokat a területeket, ahol a tagállamok átadták hatáskörüket az EU-nak;
Ez a Szerződés megerősíti a nemzeti parlamentek felügyeleti szerepkörét.
Azonban a Szerződésben tartalmazott valamennyi pozitívum fölött áll egy kérdés, amire kifejezetten fel kívánom hívni a figyelmet: ez a Szerződés kifejezetten jogerőssé teszi az Európai Unió Alapjogi Chartáját, amint azt az Európai Unió három intézménye december 12-én nyilvánosan be is jelent.
Ott van továbbá még az EU csatlakozása az Emberi Jogok Európai Egyezményéhez és az a tény, hogy megoldást találtak az európai polgárság jogi kereteinek kérdésére, amint azt a parlamenti képviselők megkövetelték.
Ami a külkapcsolatokat illeti, a Szerződés által megalkotott új intézményi keretek - azaz az Európai Bizottságban a külügyi főképviselő alelnöki pozíciójának hozzáadása - tükrözik Európai külpolitikai ambícióit, amik lehetővé teszik Európa számára, hogy nemzetközi szinten prominensebb szerepet játsszon, és megadja az eszközöket ahhoz, hogy hatékonyan együttműködhessen partnereinkkel.
Tisztelt hölgyeim és uraim! A tárgyalások kemények és sokat követelőek voltak, de Európa sikerrel járt.
Európa sikerrel járt, és elérte azt a lényegi célt, hogy legyen egy Szerződése, ami megerősíti az európai értékeket és megerősíti Európát, mint globális szereplőt, valamint hatékonyabb intézményi feltételeket léptet érvénybe, hogy Európa valóban eljátszhassa a neki rendelt szerepet.
Így tehát Európa erről a csúcstalálkozóról erősebben tér vissza.
Erősebben ahhoz, hogy szembenézzen a globális kérdésekkel.
Erősebben ahhoz, hogy megfeleljen a világban betöltött szerepének.
Erősebben, mivel a magabiztosságáról küldött jelet gazdaságunknak és az európai polgároknak.
The Lisszaboni Szerződés most azt bizonyítja, hogy Európa készen áll, bizalommal telt és magabiztos.
A Lisszaboni Szerződés újfent felkészítette Európát az új időszakra.
Engedjék meg, hogy köszönetet mondjak az Európai Parlamentnek és elnökének, Hans-Gert Pötteringnek és a kormányközi konferencián részt vett képviselőknek - Elmar Broknak (PPE-DE), Enrique Barón-Crespónak (PSE) és Andrew Duffnak (ALDE).
A portugál elnökség nevében szeretnék köszönetet mondani a munkánkban nyújtott kiváló együttműködésükért, konstruktív javaslataikért, de főként állandó elkötelezettségükért afelé, hogy Európa megegyezésre jusson, és hogy ez a megegyezés gyorsan szülessen meg.
(Hangos helyeslés)
Szeretnék továbbá köszönetet mondani az Európai Bizottságnak, főként a Bizottság elnökének, akinek nagyon sokat köszönhetett az elnökség a hónapok során abban nyújtott értékes segítségéért, hogy a tárgyalások sikerrel záruljanak.
Nagyon köszönöm, elnök úr.
(Taps)
Azonban ki kell fejeznem hálámat a Tanács Főtitkárságának, főként Jogi Szolgálatának és főtitkárának, Jean-Claude Pirisnek is.
Az elnökség nevében szeretném megköszönni kemény munkájukat, tudásukat és elszántságukat.
Igazán csodás munkát végeztek.
Szeretnék továbbá köszönetet mondani minden képviselőnek, aki különböző szinteken részt vett a kormányközi konferencián.
Az elnökség nem fogja elfelejteni az együttműködés szellemiségét, és azt az elkötelezettséget és nyitottságot, amit mindenki a legjobb megoldás keresése során mutatott.
Hölgyeim és uraim! Engedjék meg, hogy nagyon személyes köszönettel is éljek.
Szeretnék köszönetet mondani a mellettem helyet foglaló külügyminiszternek, Luís Amadónak, az államtitkárnak, Lobo Antunesnek és valamennyi portugál diplomatának, akik a tőlük telhető legtöbbet tették ebben az időszakban azért, hogy biztosítsák, kétség kívül úgy emlékeznek erre, mint az EU elnökség egyik legnagyobb vívmányára.
Hölgyeim és uraim! Azzal, hogy elértük a Lisszaboni Szerződés véglegesítésének célját, az állam- és kormányfők a második nap délelőttjét arra tudták szánni, hogy megvitassák a lisszaboni terv külső dimenzióit és azt, hogy Európának reagálnia kell globalizáció jelentette kihívásokra.
Kiváló vita volt, amihez az Európai Parlament elnöke is érdemben hozzájárult.
Továbbá egy jövőbe tekintő vita volt.
Az Európai Bizottság elnöke fontos hozzájárulást tett a vitához a következő közleménnyel 'Európa érdeke: sikeresen helyt állni a globalizáció korában'.
Ezt a dokumentumot nagyra értékelték az állam- és kormányfők.
A vitában szereplő főbb pontok érintették a pénzügyi piacokat a közelmúlt izgalmainak fényében, valamint a klímaváltozást a Bali Konferencia kapcsán.
A vitából levonható különféle következtetések közül egyre szeretném felhívni a figyelmet: arra a péntek délelőtti vitán elhangzott elképzelésre, miszerint Európa most kész- és bizonyos területeken akár köteles is - arra, hogy vezesse a globalizációs falyamatot; legyen az a piacok kölcsönös megnyitása, a környezetvédelmi, társadalmi, pénzügyi és szellemi tulajdonnal kapcsolatos normák javítása, vagy a nemzetközi partnereinkkel meglévő együttműködés megerősítése.
Hölgyeim és uraim! Engedjenek meg mégegy dolgot, mielőtt befejezném.
Igaz, hogy október 18. egy megállapodással zárult a Lisszaboni Szerződésről, azonban az a nap egy másik fontos megállapodással kezdődött, amiről szeretnék pár szót szólni: ez az európai szociális partnerek között a munkaerőpiac új kihívásai kapcsán kötött megállapodás.
Ez ugyancsak fontos megállapodás volt.
Ezen keresztül a szociális partnerek jó példával járnak elöl a konstruktív kötelezettségvállalás, a felelősség és a szociális dialógus terén.
Az azzal kapcsolatos figyelem jó példájával, hogy szükség van a dialógusra és szükség van a reformra egy globalizált és folyton változó világban.
Hölgyeim és uraim! Engedjék meg, hogy egy személyes megjegyzéssel fejezzem be.
A politikai életben ritka az a lehetőség, hogy egy kritikus pillanatban országunkat és Európét is szolgáljuk.
Megtiszteltetésnek érzem, hogy lehetőségem nyílt erre.
Szívből jövő köszönetet szeretnék mondani Önöknek azért a támogatásért, mait ebben a Házban minden egyes padból kaptam.
Azonban még nincs vége a munkánknak.
Sok még a tennivalónk.
Részemről szeretném biztosítani Önöket arról, hogy az elnökség továbbra is azzal az elkötelezettséggel, energiával és hittel fog dolgozni, amivel megkezdte a munkát, és együtt fogunk dolgozni egy erősebb Európáért és egy boldogabb világért.
(Hangos helyeslés)
Tisztelt hivatalban lévő elnök úr! Nagyon köszönöm jelentését és munkáját.
Hölgyeim és uraim! Hallottak az Európai Parlament összetételről, és a hivatalban lévő elnök jelentése nem tárgyalta az Európai Parlament elnökének szavazati jogait.
Így tehát újból hangsúlyozom, hogy ez az Európai Tanács kapcsán sem történt meg.
Az Európai Parlament elnöke természetesen kihasználja jogait, amennyiben egyetért azzal.
Senki sem veheti el ezt a lehetőséget tőle, így az Európai Tanács sem.
Ezt kérem jegyzőkönyvbe venni.
Most meg szeretném kérni az Európai Bizottság elnökét, José Manuel Durão Barrosót, hogy legyen olyan szíves, és vegye át a szót!
A Bizottág elnöke. - (PT) Tisztelt elnök úr! A Tanács hivatalban lévő elnöke!
Hölgyeim és uraim!
A lisszaboni csúcstalálkozó a szolidaritásban egyesült Európa csúcstalálkozója volt. Az EU az intézményi kérdések megvitatásának és az ezen viták okozta nézeteltéréseknek hat évéből emelkedett elő.
Megállapodásra jutottunk a Lisszaboni Szerződés témájában.
Mindenekelőtt szeretnék őszinte köszönetet mondani a portugál elnökség munkájáért, főleg José Sócrates.miniszterelnök úr céltudatos vezetéséért.
Ezt a gratulációt szeretném kiterjeszteni egész csapatára, akik tudásának és odaadásának szinte naponta szemtanúja voltam.
Ugyancsak helyénvaló elismerni a német elnökség figyelemre méltó munkáját is, főleg Angela Merkel kancellár asszonyét, akinek sikerült meghatározni egy megbízás, egy egyértelmű és precíz megbízás, ami a kormányközi konferencia alapjául szolgált.
Azonban igaz, hogy a portugál elnökség határozottsága és alkalmassága nélkül most azt a tényt ünnepelnénk, hogy a megbízást Szerződéssé alakítottuk át.
Engedjék meg, hogy elmondjam, hogy különleges jelentősége van annak, hogy a Szerződést december 13-án írták alá Lisszabonban a Jeronimo-kolostorban, pontosan ott, ahol Portugália Európai Közösséghez történő Csatlakozási Szerződését is aláírták.
Húsz évvel azután, hogy Portugália az Európai Közösséghez csatlakozott, úgy tűnik, hogy Portugáliának mindenért fizetnie kell Európának, amit kap, azért cserébe, hogy segített Európának kijutni ebből a patthelyzetből.
Miniszterelnök úr! Portugáliának minden oka megvan arra, hogy büszke legyen munkájára, a portugál elnökség azon munkájára, mellyel befejezte a lisszaboni szerződést.
Engedjék meg, hogy tiszteletem fejezzem ki az Európai Parlament felé az KKK során tett állásfoglalásáért.
Ezen folyamat során az Európai Parlament erős politikai akaratot mutatott abba az irányba, hogy megoldja az intézményi kérdést, lévén, hogy eltökélt szándéka az európai demokrácia megerősítése.
Külön elismeréssel tartozom Pöttering Elnök úr, valamint az Európai Parlament delegációjának-Brok úr, Barón Crespo úr és Duff úr - szerepéért, és köszönöm nekik azt a konstruktív kapcsolatot, amit a Bizottsággal kiépítettek.
Ez valóban példaértékű együttműködés volt, és úgy vélem, mindketten hozzájárultunk az új Szerződés ügyében, egészen pontosan az állampolgárság kérdésében tett nagyon fontos előrelépéseknek.
A Lisszaboni Szerződés a kibővített Unió első Szerződése.
Ez az első alkalom az európai integráció történetében, hogy olyan államok, melyeket egy totalitárius függöny valaha kettészakított közösen tárgyaltak és megállapodásra jutottak egy közös Európai Szerződésben.
Illő, hogy valamennyien megemlékezzünk a mai napon a Berlini Nyilatkozat fontosságáról, mely nem csupán a Római Szerződés 50. évfordulóját ünnepelte, hanem a szabad és újra egyesült Európa megjelenését is.
Engedjék meg, hogy a mai napon felidézzek néhány olyan jóslatot, melyet az utóbbi két év során hallottunk.
2005-ben a két elutasító népszavazást követően egyesektől azt hallhattuk, hogy a 25-ök vagy 27-ek Európai Uniója sosem fog megállapodni egy Szerződésben, legyen annak bármi is a tartalma.
Voltak, akik azt mondták, hogy túl sok különféle nemzeti érdek van ahhoz, hogy az Unió konszenzusra jusson.
2007-ben a kritikusok azt mondták, hogy a tagállamok sosem fognak megállapodni egy megbízásban.
Ezt követően azt állították, hogy a júniusi Európai Tanács megbízását sosem fogják tiszteletben tartani.
Múlt héten útban Lisszabon felé még mindig hallottam kritikusokat, akik azt mondták, hogy nagyon nehéz, sőt, akár lehetetlen lenne megállapodást elérni, és hogy a delegációk vasárnap reggelig foglalták le szállodai szobáikat - talán abban a reményben, hogy kihasználják Lisszabon és Portugália nagyon kellemes időjárását.
A tény az, hogy a 27 tagállam konszenzusra jutott, tiszteletben tartotta a megbízást és megállapodott egy Szerződésben - és mindezt egyetlen csütörtök éjjel során, vacsora után.
Lisszabon sikere azt mondja számunkra, hogy az Európai Unió valóban kitartóbb annál, amilyennek látszik, komoly képességekkel rendelkezik ahhoz, hogy felálljon a hanyatlásokat követően.
Büszkén állítom, hogy ma az Európai Unió él és teljesít.
A Bizottság örül az KKK eredményeinek.
A Bizottság által támasztott két nem tárgyalható feltételt teljes mértékben tiszteletben tartották.
Másrészt a Lisszaboni Szerződés egyértelműen nyert a jelenlegi status quo-ból.
Mindig azt mondtam, hogy a Bizottság nem fogadhat el a Nizzai Szerződésnél kevésbé ambíciózus megoldást.
Valójában olyan nagy előrelépést akartunk, amekkorát csak lehetett.
Másrészt keményen harcoltunk azért, hogy a Bizottság kompetenciája érintetlen maradjon és a közösségi módszert az Európai Unió központjában tartsuk.
Legyünk őszinték; voltak olyan próbálkozások, melyek csökkenteni és gyengíteni akarták a Bizottság kompetenciáját.
Engedjék meg, hogy egyértelműen fogalmazzak: erős Európai Intézmények nélkül nincs európai integráció, és hiszem, hogy ez a szerződés megerősíti majd az Európai Intézményeket és nem gyengíti azokat, mivel ha azt akarják, hogy az Európai Unió több kapacitással rendelkezzen a tettek terén, erős, hatékony, demokratikus és felelősségre vonható Európai Intézményekre van szükségük.
A Lisszaboni Szerződés meg fogja erősíteni az Európai Unió demokratikus jellegét.
Először is köszönet az Európai Parlamentnek az általa tett erőfeszítésekért; most már pontos meghatározást nyert, mi is az európai polgárság.
Másodszor: a reformszerződés törvényi erőt ad az Európai Unió Alapjogi Chartájának, ami Jogi Uniónk egyensúlyt biztosító rendszerének központi része lesz.
Pöttering Elnök úrral és Socrates Miniszterelnök úrral együtt hirdetjük ki a Chartát az Európai Parlamentben a reformszerződés aláírása előtt.
Így a Charta ünnepélyes méltóságát megfelelően el fogják ismerni itt, Strasbourgban.
Harmadszor: az Európai Parlamentnek nagyobb szerepe lesz az Unió törvényhozási folyamatában.
A megreformált Szerződés által bevezetett negyedik demokratikus előrelépés a nemzeti parlamentek jogaihoz kapcsolódik, amely meg fogja erősíteni a felelősségre vonhatóság és a szubszidiaritás alapelveit.
Azonban az Unió demokratikus jellegének központi vonása továbbra is az Európai Parlament marad.
Strassburgban tartózkodva az egyik legélvezetesebb dolog számomra az, hogy számos politikai vezetőt és politikai figurát hallgathatok a világ minden tájáról, amint megosztják a plenárissal a demokráciára való igényüket, valamint a szabadságba és egyéni jogokba vetett erős hitüket.
Valójában ez az Európai Parlament egyik küldetése - a szabadság hangjainak Háza legyen a világban.
Ez egy olyan dolog, amire minden európainak büszkének kellene lennie.
Amikor ezeket a hangokat hallják, azt is felismerik, mit értünk el Európában, mivel egykor nálunk is voltak olyan emberek Európa nagyvárosaiban, akik ugyanezekért a demokratikus jogokért meneteltek.
Nagyon büszkének kellene lennünk arra, hogy egy olyan kontinensen élünk, köszönhetően az Európai Uniónak, ahol élhetünk alapvető jogainkkal, és mindannyian ezt fogjuk mondani, amikor elfogadjuk a reformszerződést és az Európai Unió Alapjogi Chartáját.
Az Európai Unió számos kihívással néz szembe; mind belsőkkel, mind pedig külsőkkel.
Polgáraink eredményeket akarnak.
A Lisszaboni Szerződés új fejezetet nyit a teljesítésre irányuló képességeink terén és megerősíti a tettekhez szükséges kapacitásunkat.
A Szerződés elsősorban az igazságszolgáltatás és a belügyek terén vezet be alapvető előrelépéseket.
A reformszerződés a külügyekben is megerősíti az Európai Unió kohézióját.
Én személy szerint ezen Szerződés egyik legfontosabb újítását tartom a legfontosabbnak, ami egész pontosan az Európai Unió külpolitikai főképviselőjének létrehozása, aki ezzel egyidőben a Bizottság Alelnöke is lesz.
Nagy lehetőség az Európai Unió számára, hogy koherens és egységes módon léphet fel a világban.
Belső prosperitásunk, szabadságunk és biztonságunk függ az Európai Unió azon képességén, hogy ellentmondást nem tűrően lépjen fel világszinten.
A reformszerződéssel Európának meg lesznek a feltételei és eszközei arra, hogy alakítsa a globalizációt, ne pedig elrejtőzzön azelől.
Nem hagyhatjuk ki ezt a lehetőséget.
Tudom, hogy néhány elkötelezett európai nem örül a mentességek számának.
A Bizottság és jómagam minden bizonnyal jobb szerettük volna elkerülni ezeket a mentességeket és specifikus egyezségeket.
Azonban a különbözőség az Európai Unió egyik lényegi jellegzetessége és időnként politikai és intézményi kompromisszumokat kíván.
Jobban örülnék, ha specifikus országok esetében specifikus mentességek lennének, ahelyett, hogy arra legyünk kényszerítve, hogy a Szerződésünk és Európánk összességében vett törekvéseinek szintje alacsonyabb.
A lényeg az, hogy különbözőségünk ellenére egységesek maradunk az alapvető célkitűzések, az alapvető értékek és az alapelvek tekintetében.
Sok feladat vár ránk: gazdasági reform, növekedés és munkahelyek, a szociális kohézió megerősítése, összpontosítás az innovációra, javaslataink az energia és a klímaváltozás terén, valamint a méltányosságot, szabadságot és biztonságot megcélzó programunk.
Továbbra is bizonyítanunk kell, hogy nem veszünk részt intézményi köldöknézegetésbe, és meg kell mutatnunk, hogy azokkal a kérdésekkel foglalkozunk, melyekkel valóban szembesül Európa.
Nagyszerű jelzés érkezett szociális partnereinktől is pont a csúcstalálkozónk kezdetén, amikor a szociális partnerek európai szinten megállapodtak az európai munkaerőpiac elemzésében, és általánosságban üdvözölték a rugalmas biztonsági elképzelését.
Ez rámutatott arra, hogy a szociális partnerek is dolgozni kívánnak velünk ezen a globalizáció felé mutató proaktív attitűdön.
Ami Lisszabont illeti, a csúcstalálkozó második napján is előrelépést könyvelhettünk el.
Megvitattuk az Európai Unió 21. századi nagy kérdését, ami nem más, mint az európai érdekek támogatása a globalizáció korában.
Megbeszélésünk természetes kiegészítést jelentett a reformszerződés befejezéséhez.
Az üzenet egyértelmű volt: az Intézményekkel folytatott tárgyalások befejeztét követően hagyjuk hátunk mögött a megbeszéléseket és foglalkozzunk azokkal a tényleges kérdésekkel, melyek leginkább nyugtalanítják polgárainkat, azokkal a kérdésekkel, ahol polgáraink konkrét eredményeket várnak tőlünk.
Nagyon pozitív vitára került sor.
A Bizottság által előterjesztett dokumentum, mely az európai érdek koncepcióján alapult, teljes elfogadásban részesült, és az a döntés született, hogy dolgozni kell a globalizációról szóló nyilatkozaton az Európai Tanács decemberi ülésére, hogy rámutassunk arra, hogy a globalizáció kérdésének kezelése napjainkban az Európai Unió munkájának többségében jelen van.
Az Állam- és Kormányfők üdvözölték az ötödik szabadság elvét: ez a kutatók és gondolatok áramlásának szabadsága, mely a globalizációra adott válaszunk egyik sarokköve.
Ez kiemelten fontos, mivel részt veszünk a Galileóval kapcsolatos kritikus vitákban és arra készülünk, hogy megvalósítjuk az Európai Technológiai Intézetet (ETI).
Őszintén üdvözlöm a vita lelkületét.
Egyértelmű volt, hogy most meg kell erősítenünk a növekedést és foglalkoztatást célzó lisszaboni stratégia külső dimenzióját.
Egyértelmű volt, hogy a tagállamok további, oktatást, innovációt, kutatást és technológiát érintő elkötelezettsége nélkül nem juthatunk sikerre.
Úgy vélem, ugyancsak helyesen mondhatjuk, hogy valamennyi tagállam felismerte az európai szintű megközelítés szükségességét és azt, hogy több tettre van szükségünk európai szinten, amennyiben valóban sikert akarunk elérni a globalizáció korában.
Ez a Bizottság mindvégig amellett érvelt, hogy fontos az intézményi reform, de emellett eredményeket is kell produkálnunk.
Ahogy azt a Bizottság 2005-ben és 2006-ban mondta, a ikerpályás megközelítés jelenti a kiutat az intézményi holtpontról.
Lisszabonban elértük a stratégiai célkitűzést: megállapodtunk egy reformszerződésben.
Most alapvető fontosságú, hogy egy másik célkitűzést is elérjünk, ami a Lisszaboni Szerződés ratifikálása a 2009-es európai választások előtt.
Hiszem, hogy Európában valóban van egy új politikai önbizalom.
A legutóbbi felmérések 1994 óta a legmagasabb támogatottságot mutatják az Európai Unió kapcsán.
A politikai klíma megfelel a továbblépéshez.
Az KKK és a Tanács informális lisszaboni ülése rávilágított arra, hogy amikor az Európai Intézmények és a tagállamok együttműködnek, akkor képesek vagyunk megoldani azt, ami a legösszetettebb és legnagyobb kihívást jelentő problémának tűnik.
Azt kívánom, hogy Lisszabon lelkülete, ami konszenzust hozott számunkra az Európai Unióról szóló szerződés kapcsán, ösztönözze az Európai Uniót a következő évben egy sikeres ratifikációs folyamat felé.
Szükségünk van rá egy olyan erős Európai Unióhoz, mely eredményeket mutat fel a polgárok számára.
Nagyon köszönöm, elnök úr! A Bizottság elnöke.
a PPE-DE képviselőcsoport nevében. - (FR) Tisztelt elnök úr! A Tanács hivatalban lévő elnöke, a Bizottság elnöke, Hölgyeim és uraim!
Szeretnék hangot adni saját és képviselőcsoportom nagy elégedettségnek. Elégedettségnek a múlt csütörtökön Lisszabonban elért eredménnyel és elégedettségnek azzal az úttal, amit Angela Merkel kijelölt, és amin Sócrates úr továbbra is haladni fog.
Felszerelve magát a működéséhez szükséges intézményi eszközökkel, Európa végül is megszerzi az eszközöket hogy megfeleljen a XXI. század legfőbb kihívásainak.
Ez volt a kívánságunk.
Ez okból mi támogattuk ezt a szöveget mivel annak elkészítése kezdetétől, noha mint tudják legtöbbünk jobb szeretne egy ambiciózusabb szöveget.
Ez a szerződés kritikát vált ki itt és ott.
Én személy szerint üdvözlöm a Liszaboni megállapodást, mert az az új európai dinamizmus kezdetét jelenti.
Egyszerűsített szerződés, reform vagy reformált szerződés, megváltoztatott vagy a változtatás állapotában lévő szerződés, a név nem sokat számít.
Ami számít az nem a csomagolás maga, hanem hogy mi van a csomagolásban.
Ezt a szerződést Liszabonban december 13-án fogják hivatalosan aláírni.
Ez egy kiváló időpont.
A 13-as szám mindig szerencsét hozott nekem.
Nézzék a születésem időpontját; 13-án születtem, így ez nagyszerű.
De ezt a tagállamoknak ratifikálniuk kell a 2009-es választások előtt.
Néhányan már tudatták, hogy a folyamat a liszaboni áláírás utáni napon megindul, és én nagyon örvendek ennek.
Az Európai Unió állam- vagy kormányfőinek csak annyit mondanék, hogy fontos a szerződés szempontjából, hogy egy olyan európai projekt alapja legyen, amely polgárainak igazi tagságán nyugszik.
Az EU intézményeknek és tagállamoknak meg kell próbálniuk, hogy elérjék ezt megfelelő magyarázatokkal, további magyarázatokkal és még több magyarázattal.
Mit jelent ez?
Ez azt jelenti, hogy anyagot kell adnunk a szerződés előkészületeihez, amely befolyásolja az Unió demokratikus életét.
A polgárok kezdeményezése és a nemzeti parlamentek részvétele azt jelenti, hogy információt kell biztosítani az Alapvető Emberi Jogok Kartájának tartalmáról, amely megőrzi az európai polgárok alapvető jogait.
Azonban ez azt is jelenti, hogy pontosabb információt kell biztosítani a polgárainknak arról, hogy kik a választott képviselőik ebben a parlamentben - 751 lesz 2009-ben - , és azok mit tesznek.
Ez azt jelenti, hogy meg kell magyarázni mennyire minősített a többségi szavazás, milyen lesz az a szabály, amely lehetővé teszi Európa számára, hogy cselekedjék olyan új területeken, mint a jogi és politikai együttműködés, környezetvédelem, közgazdasági irányelvek és a bevándorlás.
Ez azt is jelenti, hogy meg kell magyarázni a partnereinknek a nemzetközi szinten, hogy az Unió Külügyekért és Biztonságpolitikáért felelős Főmegbízottja, aki egyben az Európai Bizottság alelnöke is lesz 2009 január elsejétől, lesz az elsődleges kapcsolat a Tanács elnökével együtt, akiket két és fél évre fognak megválasztani és akik elő fogják mozdítani az összetartozás és az egyetértést az Európai Unióban, és az végre egyértelműen fog megnyilatkozni.
Ha a Liszaboni Szerződés megígéri, hogy az Európai Unió demokratikusabb lesz, átlátszóbb lesz, hatékonyabb lesz és képesebb lesz egyetlen politikai entitásként cselekedni a nemzetközi porondon. És ez az, amit a polgárainak mindenek előtt meg kell magyarázni.
Hála ennek a szerződésnek, Európa végre képes lesz a vitától a cselekvésig mozdulni.
Képes lesz arra, hogy megkezdje a messzire nyúló és szükséges reformokat a bűnöző és terrorista fenyegetés hatékony visszaszorítására.
És arra is képes lesz, hogy megerősítse szerepét, mint világhatalom a klimatikus változás elleni küzdelemben.
Hölgyeim és uraim, amikor ilyen fontos kihívásokkal foglalkozunk nemzetközi partnereinkkel, nem engedhetjük már meg magunknak, hogy improduktív viszályokat engedjünk felszínre törni.
Az utazás, amely megkezdődött Berlinben, megállt Lisszabonban és megy tovább Ljubljanába és Párizsba, tartja a helyes irányt, mert végre elhelyezi a következetes európai politika alapjait; olyan politikai irányelveket, amelyek elsődlegesen polgáraink védelmét, jólétét és gyarapodását célozzák, akik még többet követelnek Európától mint lengyel barátaink, akik tömegesen mentek szavazni, megmutatták nekünk.
Értük és az összes többiért, feleljünk meg az elvárásaiknak.
a PSE képviselőcsoport nevében. - (DE) Tisztelt elnök Úr! Hölgyeim és uraim!
Engedjék meg, hogy bevezetőben kifejezzem köszönetemet Sócrates és Amado uraknak.
Nehéz dolguk volt, nagyon nehéz dolguk. Az Európai Parlament Szocialista Csoportja nevében szeretném kinyilvánítani nekik, hogy egészen kiválóan teljesítették a feladatukat.
Gratulálok, miniszterelnök úr!
(Taps)
Európa hatalmas kihívásokkal áll szemben - nemcsak mától kezdve, de más sok év óta.
Évek óta állandóan ugyanazokról a problémákról vitázunk.
A hasadék gazdag és szegény között egyre nagyobb és nagyobb - az Európai Unióban és az egész világon, a kontinensünk és más kontinensek között.
Szociális igazságot idehaza, szociális igazságot az egész világon ez az egyike az EU fő kihívásainak.
Az ENSZ tagállamai és a sziget államok éveken át segítségért könyörögtek az ENSZ-ben.
Néhányan közülük tudják, hogy ha a klímaváltozás úgy folytatódik mint jelenleg és a tengerek szintje emelkedik, nem fognak létezni a belátható jövőben.
A klímaváltozás nem egy elméleti dolog, hanem gyakorlati, amely azonnali akciókat sürget az Európai Unió részéről.
Kihívásokkal állunk szemben.
Önök nagyon helyesen üdvözöltek egyet ezek közül a kihívások közül az elnökségük alatt: az afrikai kontinens kihívását.
Mint szupergazdag európaiak, nem nézhetjük tétlenül amint ez a kontinens haldoklik, akár a polgárháborúk, akár az AIDS miatt.
A portugál elnökség jól tette, hogy Afrikára koncentrált.
Mi, mint európaiak, mint államok és mint a parlament, vagyunk és lettünk felkérve, hogy szembe nézzünk ezzel a problémával és cselekedjünk. Hölgyeim és uraim, nem csak néhány évre, de nagyon hosszú időre.
2001 óta azonban az Európai Unió elsődlegesen nem ezekkel a kihívásokkal foglalkozott, hanem alkotmányos kérdésekkel.
Ez túl sokáig tartott!
Jó, hogy már ennek vége van, hogy az alkotmányozó keretmunka végre a helyén van, így aztán a politikai kihívásokat a gyökerüknél ragadhatjuk meg.
A múlt hétvége nagy sikere volt, hogy végre képesek vagyunk arra koncentrálni, amit politikailag tenni kell és amit az emberek elvárnak tőlünk.
Ezért Elnök Úr, hölgyeim és uraim, a múlt héten néhány bátorító jelet kaptunk.
A csúcstalálkozó a szociális partnerekkel egy lépés a helyes irányban.
A tőke és a munka képes kell legyen beszéljen egyik a másikhoz ismét az egyenlő elbánás elve szerint.
Számunkra, szocialisták számára ez az egyik eleme ennek az új tervezett alkotmánynak - de nem így kell ezt nevezni, és azt kell mondanom, hogy ez messze lemaradt az alkotmány mögött, - hogy szociális igazság kerül a gyakorlatba itt Európában, nagyvonalúbb meghatározással az Európai Parlament egy részén.
Semmit sem lehet tenni a minősített többség szabályának értelmében nélkülünk szocialisták nélkül, a baloldal nélkül Európában.
Ezért azt mondanám, hogy ez a szerződés segíteni fog az európai törvényhozásnak, hogy szociálisan érzékenyebb legyen, azokon a célkitűzéseken nyugodva, amelyekkel önök egyetértettek a szociális partnerekkel ezen a csúcstalálkozón.
A jövendő többségi döntésekkel, ez végre megadja nekünk a lehetőséget - az agrárpolitikában is, egyébként - hogy nekilássunk a reformoknak, amelyekre nagyon régóta emlékeztettünk mindenkit.
Ezek a reformok azért is szükségesek, mert bárki, aki hitelesnek akar tűnni a világkereskedelmi megbeszélésen - a Doha megbeszélésen - és Balin, annak bizonyos pontokra azt kell mondania: igen, az EU politika reformjára van szükségünk a támogatásokat illetően.
Ez, szintén lehetséges lesz ezzel a szerződéssel.
Kihívásokkal kell szembesülnünk.
Az Egyesült Államok elnöke a harmadik világháborúról beszél és mi arról beszélünk, hogy vajon az Európai Parlament elnökének legyen vagy ne legyen szavazati joga!
Ez az a fajta aránytalanság, amelynek véget kell vetnünk Európában.
A szerződés tervezet ezeket is képes lesz megszüntetni.
Úgy hiszem, ezzel a szerződéssel nagy lépést tettünk előre.
Európa egyre demokratikusabbá válik, Európa egyre átlátszóbbá válik és az intézmények egyre hatékonyabbak lesznek.
Nekünk az Európai Parlament szocialista csoportjának el kell ismernünk, hogy nem értünk el mindent, amit szerettünk volna, és azoknak, akik most hahotáznak ismét, hogy ez most tényleg az alkotmány - valamelyik angol újságban olvastam, hogy néhányan a tagtársaink közül azt bizonygatták, hogy ez lényegében az alkotmány - azt kell mondanom sajnálatosan, hogy sem az alkotmányt, sem ezt a szerződést nem olvasták.
Ez a szerződés messze az alkotmány mögött helyezkedik.
Azonban, ez nyilvánvalóan több, mint a Nizzai!
Ezért nem mindig sikerült abban az irányban előre lépni, amelybe szerettünk volna.
Néha több időre van szükség.
Egy dolgot mondhatunk azonban, ami most az asztalon van az alkalmasabb a demokratikus politika, a szociálpolitika értelmében valamint az intézményeket illetően arra, hogy képessé és alkalmassá tegyen minket a hatékonyabb szembenézésre a világszerte megnyilvánuló szociális kihívásokkal.
Az Európai Unió szocialista csoportja képes arra, hogy jóváhagyja ezt a szerződést, mint ahogyan a csoportom valamennyi küldöttsége is, és ez a tegnapi vita eredménye.
(Taps)
az UEN képviselőcsoport nevében. - (GA) Tisztelt elnök úr! Gratuláció illeti az Unió vezetőit azért, hogy megállapodást értek el az új EU-s Szerződés kapcsán.
EU-szinten az EU-intézményeken belül könnyebb lesz döntéseket hozni.
Pontosan ez az, amit az új Szerződés fog tenni.
Az EU jól működuik akkor, amikor a Parlament, a Bizottság és a Tanács mindannyian új lelkülettel működnek együtt.
az UEN képviselőcsoport nevében. -Tisztelt elnök úr! Bár mások mondhatják, hogy ami a lisszaboni csúcstalálkozón történt az sokkoló, nekem az a szilárd meggyőződésem, hogy a megválasztott képviselőknek, akik az Európai Unió tagállamai polgári kormányainak jogukban áll megvédeniük azt, amit ezen az Unión belül polgáraik jogainak tekintenek.
Úgy vélem, hogy amikor rátekintünk az ezen lisszaboni csúcstalálkozó adta példára, láthatjuk a pozitívumait: láthatunk előre tett lépéseket, és ami a legfontosabb, az Európai Unió fejlődéséhez egy új övezet, egy új terület bekapcsolódásának lehetőségét, elsősorban azokkal a területekkel, ahol jelenleg az együttdöntés uralkodik a környezetvédelemmel, globalizációval, kutatással és oktatással kapcsolatos ügyekben, és annak szükségessége, hogy az Európai Intézmények megválaszolják a világ egyre gyorsabb ütemben történő változásait.
Vannak azonban nehézségek is - és néhány kolléga utalt is ezekre - az igazságszolgáltatás és a belügyek területén például, ahol Írországnak specifikus részvételi és távolmaradási lehetőséget kellett keresnie bizonyos területek tekintetében.
Ez nem jelenti azt, hogy ellene lennénk a több együttműködésnek és koordinációnak.
Valójában a Europolban és a Eurojustban betöltött szerepünk a kábítószer-csempészettel kapcsolatos feladatokban és a határokon átívelő bűnözés megoldásában a legjelentősebb.
Nyolc másik országgal dolgozunk együtt a Tengerészeti Szervezet Elemző Központjában, hogy legyőzzük a kokaincsempészetet.
Azonban úgy vélem, amikor a demokráciáról és ezen Szerződés ratifikálásáról esik szó, akkor az egyetlen és legfontosabb kérdés az, hogy a ratifikációs folyamat egy újabb lépés afelé, hogy tájékoztassuk az embereket és az európai nyilvánosságot arról, mit is tudunk tenni.
Sajnos csak egyetlen országban - az én országomban, Írországban - kerül sor népszavazásra.
Megkérném kollégáimat, hogy amikor Európa jövőbeli fejlesztéséről beszélünk, ne kövessük el ugyanazt a hibát, mint Prodi Elnök úr, amikor ő volt a Bizottság elnöke és azt mondta, hogy ez csupán az első lépés egy újabb szerződés és újabb szerződések felé, melyek változást idéznek elő, mivel a népszavazáson szavazó emberek felteszik a kérdést: mi értelme szavazni erről a szerződésről, ha valamikor később egy másikról kell szavaznunk?
Engedjék meg nekünk ott, ahol demokratikusan kell kapcsolatba lépnünk az emberekkel, hogy pontosan megmondjuk nekik, mi is van ebben a Szerződésben, és ami a legfontosabb, legyen ez egy üdvözlet a kis és közepes méretű országoknak arról, hogy mit lehet elérni az érdekek és jogok védelmével.
a Verts/ALE képviselőcsoport nevében. - (IT) Tisztelt elnök Úr, Hölgyeim és uraim! A Zöldek/Európai Szabad Szövetség mindig is azon a véleményen volt, hogy nagy szükség van egy Európai Alkotmányra, egy olyan tömör, erőteljes szövegre, amely kifejezi az európai demokráciát és az európai népek kohézióját.
Támogattuk az Alkotmányos Szerződést - még akkor is, ha messze nem tökéletes -, ma pedig bízunk abban, hogy ez a zavaros dolog, amit egyszerűsített szerződésnek nem hívhatunk, mert őszintén szólva az, amit ma ismertettek velünk, az egy vicc - azért aláírásra kerül, Crowley úr, hogy továbbléphessünk.
Nem csatlakozhatunk ennek az eredménynek a dicsőítéséhez, mert az csupán visszalépés az Alkotmányos Szerződéshez képest.
Szerencsére, Sócrates miniszterelnök úr, a kormányközi konferencia rövid volt.
Nem tudom, hogy ha tovább tartott volna, akkor a Tanács és annak jogi és diplomáciai szolgálata milyen más világosan érhető mesterművel örvendeztetett volna meg minket.
Ezért is mondom, hogy még szerencse, hogy a konferencia rövid volt.
Most csupán az számít, hogy, elítéljük azokat, akik felelősek ezért az általunk áldatlannak tartott helyzetért: először is az Európai Konvenció és annak elnöke, aki szisztematikusan visszautasította, hogy időben napirendre vegye a Szerződés módosításai megvétózása dogmájának eltörlését, és aki ma ennek az árát fizeti munkájának szisztematikus ellehetetlenítése és a feledésbe merülés révén.
Sócrates miniszterelnök urat is beleértve itt senki sem emlékezett a Konvenció munkájára; az Európa-párti szószólók, akik azt akarták, hogy ne kerüljön sor a népszavazásokra, és akik ma itt állnak úgy, hogy kevesebb a demokrácia, több a nacionalizmus és na4gyobb a zűrzavar.
A brit kormány és a brit média a maga összes pragmatizmusával és megbízhatóságával a valóságban szégyenteljesen beadta derekát Murdoch bulvárlapjainak, és - miután segédkezet nyújtottak ahhoz, hogy az Alapvető Jogok Chartája és az Alkotmányos Szerződés sokkal, de sokkal rosszabb legyen, mint lehetett volna - ma meg tudta győzni a közvéleményt arról, hogy a kevesebb jog, védelem, átláthatóság és demokrácia hatalmas győzelemnek számít.
Ez a Parlament és a Bizottság, amely úgy döntött, hogy két éven keresztül hallgatásba burkolózik egészen addig, amíg Merkel kancellár asszony csodával határos módon kezdeményezést nem tett, az Európai Tanács és a kormányok, amelyek eldöntötték, hogy a szerződés reformfolyamatából kizárják a közvéleményt és a nemzeti parlamenteket, és azzal, hogy belekeverednek és zűrzavart okoznak, mentik, ami menthető.
Tisztelt elnök Úr! Elkezdődtek a ratifikációk - ez egy olyan folyamat, amelynek során a Zöldek nem fognak hazudni a közvéleménynek.
Ennek a szövegnek vannak pozitív elemei, de tele van csapdákkal és több zavar is van a gépezetben.
Úgy fogunk dolgozni, hogy az új Szerződés ratifikációja és alkalmazása ne hagyja figyelmen kívül azt a tényt, hogy a ténylegesen szabad, nyitott és demokratikus Európához vezető útnak még nincs vége, ez csupán egy lépcsőfok, és annak se túl dicső.
a GUE/NGL képviselőcsoport nevében. - (FR) Tisztelt elnök Úr, a Tanács tisztelt soros Elnöke, valamint a Bizottság elnöke! De Gaulle tábornok mondta Valéry Giscard d'Estaingről: 'Az ő számára a gondot az emberek jelentik'.
Ez az állítás vonatkozna ma az Európai Tanácsra is.
A csúcstalálkozón 27 tagállam bizonyította be, hogy jó lókupec.
Érdemes megemlíteni a makacs tagállamoknak nyújtott Prévert-féle engedménylistát.
Ez az ára annak, hogy rávegyünk mindenkit a beleegyezésre, az EU alapító atyáinak leszármazottaitól kezdve a legmegrögzöttebb euroszkeptikusokig.
Végül pedig csupán két-három dolog tűnik érinthetetlennek, és az Európai Tanácsban senki nem gondolt arra, hogy ezekhez a kérdésekhez hozzányúljon.
Ilyen kérdés például az a korlátozó keret, amelybe az Európai Unió gazdasági és szociális politikáinak bele kell illeszkedniük: egy nyitott piacgazdaság, ahol szabad a verseny, továbbá az Európai Központi Bank által nyújtott hitelek kérdése, a Stabilitási Paktum orientációi, a tőke szabad mozgásának szigorú tiszteletben tartása, minden, a befektetők által a kereskedelem útjában álló akadály fokozatos eltörlése, továbbá az azokban az intézményekben megtestesült legfontosabb erők koncentrációja, amelyek nem elérhetők az állampolgárok, a nemzeti parlamentek és még maguk a kormányok számára sem, különösen a kisebb országokban, ezen kívül az Európai Unió külpolitikájának katonai aspektusai által feltételezett dimenziók.
Ezek az angolul 'vörös vonalaknak' nevezett, határok, amelyeket az EU irányító körei szerint nem szabad átlépni.
A probléma az, hogy pontosan ezek azok a kérdések, amelyeknél az embereknek kérdéseik és kritikáik vannak, és az, hogy ezekre a kérdésekre továbbra sincs válasz, és hogy a kritikákat sorozatosan figyelmen kívül hagyják, táplálja az Európai Unióban tapasztalható bizalmi válságot.
Ha az Európai Tanács tagjai október 18-án kitárták volna a tárgyalóterem ablakait, személyesen is átérezhették volna ezt az eltávolodást, amint az Portugáliában az elmúlt 20 év legnagyobb tüntetésén a lisszaboni utcákon is tapasztalható volt, és úgy vélem, hogy sem Sócrates úr, sem Barroso úr ebben nem fog ellentmondani nekem.
Az Európai Unió számára az alapvető kihívás - amint azt a lisszaboni csúcstalálkozóról készült bizottsági közleményében olvashattuk -, az az, hogyan magyarázza el a polgároknak, mit is képvisel az Európai Unió az európaiak számára.
Vagyis a Bizottság mindig csak magyaráz, de sosem vesz semmit figyelembe.
Mindig kommunikál, de sosem tart nyílt vitákat, és még kevésbé népszavazásokat.
Igen, az Európai Tanács számára a problémát az emberek jelentik, az emberek nélkül azonban nem lenne jövője a nagy európai ambíciónak.
Ez a kérdés nyilvánvalóan megérdemelné, hogy egyszer majd nyíltan beszéljünk róla.
Én legalábbis erre kérem Önöket.
az IND/DEM képviselőcsoport nevében. - Tisztelt elnök Úr! Nem ez az első alkalom, hogy a Bizottság elnöke és az államfők a Lisszabon ősi városában tartott csúcstalálkozót követően eljönnek a Parlamentbe, és kijelentik, hogy ez az egész fantasztikus siker, és jól példázza, milyen sikeres az Európai Unió.
Igen, Barroso úr, Ön nyilván emlékszik rá, ugye?
Hát igen, a lisszaboni célkitűzések - hét évvel ezelőtt is itt voltam, és akkor azt mondták, hogy a hétvégi lisszaboni találkozó miatt technológiailag a világ legfejlettebb gazdaságává fogunk válni - teljes lesz a foglalkoztatottság, és magasak lesznek a növekedési ráták.
Nos, mint azt tudjuk, azóta eltelt a megadott időtartam 75%-a, a dolog pedig hamvába holt.
Én az Ön helyében nem lennék túl elégedett a múlt heti lisszaboni csúcstalálkozóval, egyrészt azért, mert most az egyszer a nemzeti parlamenteknek lesz beleszólásuk.
Ez természetesen szokatlan, mert általában a nemzeti parlamenteknek már nincs sok tennivalójuk, mivel az EU intézmények átvették a hatáskörüket.
Mindazonáltal a nemzeti parlamenteknek lesz beleszólásuk, és komoly az esélye annak, hogy Írországon kívül máshol is lesznek népszavazások.
Természetesen ez az, amit Önök nagyon nem akarnak, jól mondom?
Önök mostanra úgy megutálták a demokráciát, hogy populizmusnak hívják.
Önök a francia és holland népszavazást lenézték, és a nemleges választ nem fogadták el.
Önök euronacionalisták, veszélyes emberek, akik semmi áron nem állnak meg.
A lisszaboni csúcstalálkozó valójában egy hatalmas csalás volt, kísérlet arra hogy az európai nemzetekre ráerőltessenek egy alkotmányt úgy, hogy átkeresztelik és újracsomagolják, pedig a benne lévő javaslatok tulajdonképpen semmit sem változtak.
Teljes mértékben szégyenletes, hogy Önök ilyenre vetemednek, de remélem, és hiszek benne, hogy a Westminster, minden parlamentek atyja egyszer végre elvégzi a munkáját, és a britek népszavazást tartanak.
Eleget hallottunk Európa politikai osztályairól.
Legfőbb ideje, hogy Nagy-Britanniában és számos más európai országban meghalljuk, az emberek mit akarnak mondani.
Az emberek támogatása nélkül nem lehet ezt a projektet erőltetni.
Hagyjuk, hadd mondják el az emberek, mit is akarnak.
az ITS képviselőcsoport nevében. - (FR) Tisztelt elnök Úr, Hölgyeim és uraim! Két és fél évvel azután, hogy a franciák és a hollandok elutasították az Európai Alkotmányt, október 19-én Lisszabonban az Európai Tanács elfogadta az egyszerűsített reformszerződést, amely nem a legalkalmasabb név erre a dokumentumra, mivel inkább bonyolultabb, semmint egyszerűbb, és csupán csekély mértékben 'reformálja meg' az elutasított Alkotmányt.
Röviden szólva, megpróbálnak port hinteni a szemünkbe, és meggyőzni minket arról, hogy ennek a szövegnek és az előzőnek semmi köze nincs egymáshoz, nehogy népszavazás útján kelljen szembeszállniuk Európa lakosaival.
Úgy tűnik, Ön azt mondja, hogy ez túl fontos kérdés ahhoz, hogy az emberekre bízzuk.
Nos, mi pont ennek ellenkezőjét gondoljuk: amennyiben ez a szöveg az Európai Alkotmánynak csupán egy újraszerkesztett változata, minden országban rendezzünk népszavazást a ratifikálásáról, és kezdjük az egészet Franciaországgal és Hollandiával.
Csak egy népszavazás vethet véget annak, amit egy másik népszavazáson már eldöntöttek.
Ma anélkül, hogy pártpolitikát próbálnék belevinni a dologba, jelentős petíciót nyújtok be hazámban, hogy megpróbáljam rávenni a francia elnököt, aki az európai mini szerződést kezdeményezte, hogy gondolja meg magát, és mégis javasolja a népszavazást.
Népeink jövőjéről és szuverenitásáról, függetlenségéről, identitásáról és szabadságáról van szó.
Nem tudunk például megbízni egy főképviselőt azzal, hogy külföldön képviseljen bennünket, csakúgy, mint ahogy nem szívesen látnánk az Egyesült Nemzetek Szervezetének Biztonsági Tanácsában elfoglalt helyünket az Európai Unió jogi személyisége nevében megkérdőjelezni.
Vagy például hagyni, hogy a bírósági és törvényhozási korpuszt a luxemburgi bírák ízekre szedjék.
A demokráciát ilyen fokon semmibe vevők a történelem szempontjából a felelősség nehéz terhét cipelnék a vállukon.
(SK) Az állam- és kormányfők múlt heti találkozóján olyan Szerződéssel kapcsolatban született megállapodás, amely segítségével az európai intézmények alkalmazkodni tudnak az új helyzethez, és amely javít a meglévő Szerződéseken.
Mivel az Európai Unió jelenlegi struktúrája nagyon különbözik attól, amilyen 1957-ben volt, új európai dokumentumot kell elfogadnunk; egyértelmű új szabályokra van szükség.
Én maximálisan támogatom ezt a folyamatot.
Ahhoz, hogy hiteles legyen, az Európai Uniónak garantálnia kell polgárai számára az emberi jogokat és az alapvető szabadságjogokat.
Ezeket az értékeket a preambulum és a Szerződés cikkei többször is említik, az Unió pedig pont az olyan értékeken alapul, mint pl. az emberi méltóság, szabadság, demokrácia és egyenlőség tiszteletben tartása.
Nagyon sajnálom, hogy bár az új Szerződés 3. cikkében szigorú fellépésre szólítunk fel az Egyesült Nemzetek Szervezetének emberi jogokat védő kartájának alapelveivel összhangban, az Európai Unió Alapjogi Chartáját viszont kihagyjuk a Szerződésből.
Szándékosan általánosítok, mert nem szeretnék ujjal mutogatni az egyes tagállamokra, amelyek nem hajlandóak véleményt nyilvánítani ebben a fontos kérdésben.
Az Alapjogi Charta nem szerepel a Szerződésben, és ezt sajnálom.
A Karta nem éppen azokat az emberi jogokat támogatja, amelyek minden tagállam alkotmányában szerepelnek?
Hiszek abban, hogy ennek a Parlamentnek a képviselői jelenleg nagyon fontos szerepet töltenek be a Szerződés megreformálásának folyamatában; megvédik az európai emberek véleményét, és katalizátorként kell működniük olyan területeken való konszenzus kapcsán, mint pl. az emberi jogok.
Gratulálok Önöknek, Sócrates úr és Barroso úr.
az Európai Parlament kormányközi konferenciáján részt vett képviselője. - (DE) Tisztelt elnök Úr, soros Elnök Úr, a Bizottság elnöke, Hölgyeim és uraim! A német elnökségnek sikerült felvázolni egy megbízást, a portugál elnökségnek pedig sikerült ezt elfogadtatnia és végrehajtania.
Ezt hadd köszönjem meg.
Az elmúlt napok számos kisebb kérdésről folytatott megbeszélése miatt elfeledkeztünk arról, hogy ez a Szerződés áttörés a demokráciában és abban, hogy mennyit tudunk tenni, mert az együttdöntési eljárásból jogalkotás szempontjából az Európai Parlament jelenleg 95%-ban veszi ki a részét, mert a kötelező és nem kötelező költség közötti megkülönböztetésnek vége, teljes jogok állnak rendelkezésre a költségvetési és a mezőgazdasági szektorban, az Európai Parlamentnek van mondanivalója a nem EU tagországok szerződéseivel és ratifikációival kapcsolatban, az Európai Parlament megválasztja a Bizottság Elnökét, és az Európai Parlament nélkül a Bizottság és a főképviselők nem lépnek hivatalba.
A helyzet az, hogy a demokráciát, és azt, hogy mennyit tudunk tenni, a harmadik pillér eltávolításával sikerült létrehozni, és a Bizottság számára az együttdöntés kibővítésére hozott új döntéshozatali módszerek segítségével többet tudunk tenni.
Az együttdöntés és a minősített többségi döntéshozatal most jogi szempontból a szabály.
Ez a dolgok megfordítása, ami nagyon fontos.
Az Alapjogi Charta és a jogi személyiség megvannak, továbbá az Egyesült Királyság vörös vonalait teljes mértékben megőrizték, mert ezeken a területeken a jogi és belső politikában megvan a kimaradási klauzula lehetősége.
Tisztáznunk kell továbbá különböző kérdéseket: a 24. cikkhez kapcsolódó ügyeket.
Küzdenünk kell azért, hogy biztosítsuk, hogy az egyik Szerződéstől a másikba való átmenetet a Tanács ne használja rosszul a pozíciók, mint pl. a főképviselő kijelölésével kapcsolatban.
Csupán azt mondhatjuk, hogy az Európai Parlamentnek 751 tagja van, és ebben a szövegben nem találtam olyan pozíciót, amelynél a szavazati jogban különbség lenne.
Ki kell jelentenem továbbá, hogy tényleg biztosítanunk kell, hogy ez a szöveg végrehajtásra kerüljön, hogy valóra váltjuk az Alkotmányt úgy, ahogyan értelmezzük ezt a Szerződést.
Elnök Úr, hadd tegyek egy észrevételt: először 1994-ben neveztek ki ennek a Háznak a nevében - és ezt szeretném a Háznak ezúton megköszönni - a Westendorp Csoporthoz.
Így most ez volt a negyedik kormányközi konferencia, amelyen részt vettem.
Amikor elkezdtük, a Parlamentnek nem volt mondanivalója.
Hadd köszönjem meg Guigou asszonynak, Tsatsos úrnak, Hänsch és Méndez De Vigo uraknak, valamint a kormányközi konferencián részt vett két képviselőtársamnak az elmúlt 13 év során tanúsított csodálatos együttműködést.
Én is elismerésemnek szeretnék hangot adni ennek a munkának a folytatásáért, melynek célja a Parlament hatáskörének kiterjesztése.
az Európai Parlament kormányközi konferenciáján részt vett képviselő. - (PT) Gratulálok; az Elnök Úr méltó a vezetéknevére, mert szenvedélyesen és ésszerűen dolgozik a csúcstalálkozó sikeréért.
Enrique Barón Crespo, az Európai Parlament kormányközi konferenciáján részt vett képviselő - (ES) Tisztelt soros Elnök Úr, tisztelt Bizottsági Elnök Úr, Hölgyeim és uraim! Tanúsíthatom, mint a kormányközi konferencia végének egyik résztvevője, hogy az Elnök Úr és a három képviselő úr szerintem első alkalommal vehetett részt a konferencián, és elmondhatom továbbá, hogy a portugál elnökség hallgatott az Európai Parlamentre: először is azáltal, hogy visszaállította az állampolgárságot, amely szeptember közepéig lehetetlennek tűnt, másrészt pedig azáltal, hogy megfelelően járt el az Alapjogi Chartájával, amely szintén lehetetlen dolognak tűnt, valamint elismerte a többségi szavazás jelentős kiterjesztését.
Nem csak az Európai Parlament profitált ebből, hanem egész Európa, és mi ehhez hozzájárultunk.
A soros elnök úgy kezdte a beszédét, hogy megemlítette Ioanninát.
Felszólítom őt, hogy magyarázza el Európai lakosainak az Ionninai Nyilatkozatról szóló jegyzőkönyvet, és ami engem leginkább meglepett, az az, hogy a kormányok nem küzdöttek elég keményen a Tanácsban azért, hogy leállítsák a luxemburgi kompromisszum beépítését a Szerződésbe, ami az utóbbi tönkretételét jelentené.
Többé-kevésbé ugyanaz vonatkozik - és most a Bizottság Elnökéhez szólok - a kül- és biztonságpolitika főképviselőjére.
Ezzel kapcsolatban nagyon keményen kell küzdeni, mert a Parlament megvédi jogait azért, hogy gondoskodjon arról, hogy legyen intelligens megoldás, amikor a Szerződés életbe lép (én személy szerint remélem, hogy ez lesz a helyzet), feltéve, hogy lesz számos nagyon érdekes pozíció, és természetesen demokratikusan kívánjuk nyomon kísérni ezt a folyamatot.
Végül pedig, elnök Úr, Sócrates Miniszterelnök Úr azt mondta, hogy a Lisszaboni Szerződés megszületett.
Még gyerekcipőben jár, de remélem, decemberben mindenki aláírja majd azt, hogy a növekedését akarja, és főleg hogy mindenki közös lojalitással és szolidaritással tevékenykedjen azon, hogy a Lisszaboni Szerződés valósággá váljon.
Nagyon köszönöm, Barón Crespo úr, hogy elismerte, csakúgy, mint előzőleg annyi mást.
az Európai Parlament kormányközi konferenciáján részt vett képviselője. - Tisztelt elnök úr! A Szerződés 26 ország számára minden bizonnyal hatalmas lépés az európai egység felé és természetesen fontosságban vetekszik a Maastrichti Szerződéssel.
A Szerződésből természetesen hiányzik kései, megsiratott elődjének egyszerűsége, de megtartotta az összes lényegi reformot.
Külföldön és az Európai Unión belül az emberek hamarosan egy hatékonyabb, hatásosabb és demokratikusabb Uniót fognak látni.
Azonban ez egyetlen országban sincs így.
Úgy tűnik, a briteket még mindig megfélemlíti az EU sikere, és az KKK-n arra törekedtek, hogy csökkentsék az alapvető jogok, szabadságok, biztonság és igazságosság területére vonatkozó közösségi politikák, illetve a közös külbiztonsági és védelmi politika hatáskörét és erejét.
Nem egyértelmű, hogy miért gondolják, hogy egy ilyen együtt nem működési stratégia a britek érdekét szolgálja.
Farage úr és a Konzervatív Párt sem adnak vonzóbb vagy alternatív megoldást.
Azt kívánom, és abban bízom, hogy ez a furcsa, sajátos brit politika olyan rövid életű lesz, amennyire csak lehetséges.
Nagyon köszönöm, Duff Úr, feladataival kapcsolatos jelentős kötelezettségvállalását.
(PT) A Tanács hivatalban lévő elnöke, a Bizottság elnöke, Hölgyeim és uraim! A múlt hétvégén elért fontos eredmény megünneplésének legjobb módja - köszönhetően a német elnökség során kieszközölt megbízásnak és a portugál elnökség hatékony elkötelezettségének, melyről különösképp elismerően szeretnék nyilatkozni -, ha hatékonyan alkalmazzuk az új intézményi eszközöket és jobb eredményeket érünk el.
Mostanában többször mondják az európai polgároknak, elég helyesen, hogy új intézményi keretekre van szükségünk ahhoz, hogy Nizza Európáját a bővítés Európájához illesszük.
Most ideje bizonyítani, hogy az újjászervezett Európa képes (be)teljesíteni ezen új küldetését.
Ötven évvel a Római Szerződés aláírását követően már többé nem a háború vagy a bánat szűnni nem akaró fellegei fenyegetik Európát.
Az új kihívást a globális világgal történő szembesülés jelenti, ahol egyre több ember fogyaszt és termel, ahol eltűnnek a határok, és egyetlen európai ország sem valódi világszintű szereplő.
Szembe kell néznünk a globalizáció és a technológiai forradalom jelentette fenyegetéssel, és be kell bizonyítanunk, hogy Európa, az új Szerződéssel megerősítve, képes új ösvények felfedezésére és új jólét megalkotására.
Ez egyúttal lehetőség is arra, hogy új megoldásokat gondoljunk ki az új problémákra.
Hat, tizenkettő vagy tizenöt taggal könnyebb volt szorosabb kapcsolatokat elősegíteni a polgárok és a közösségi struktúrák között, de ma ez jelenti a legkeményebb kihívást.
Ahogy az EU nő, a hatalom központja egyre jobban eltávolodik a polgároktól.
Ez a mellékhatás látható, többek között, abban, hogy a Tanácsban vége szakadt a rotációs elnökségekenek, vagy hogy feladják a tagállamonkénti egy biztos elvét.
Számot kell vetnünk ezzel a mellékhatással, és a Parlamentnek e tekintetben döntő szerepe van, nagyobb átláthatóságot és kevesebb bürokráciát biztosítson, több legyen a fejlesztés és kevesebb a szükségtelen törvényhozás, nagyobb legyen az együttműködés a nemzeti parlamentekkel és csökkenjen a polgárokhoz képesti távolság, nagyobb legyen az összetartozás és csökkenjen az egyenlőtlenség.
A belső szervezeteinkkel kapcsolatos kétségektől megszabadulva legyünk a bátorság szimbóluma, és válalljuk magunkra a modern élet kihívásait.
A mai napon az egyesülésre irányuló képességünket kellene ünnepelnünk.
(PT) Tisztelt elnök úr!
A Tanács hivatalban lévő elnöke, a Bizottság elnöke, Hölgyeim és uraim! Elégedettség, boldogság, siker, győzelem - ezek olyan szavak, melyeket a mai napon a nem hivalatos lisszaboni tanácsi ülés kapcsán használtunk, mégpedig helyesen.
Valóban, az új Szerződésről szóló megállapodást október 18-án, éjfél előtt jelentették be.
Történelmi pillanat volt.
Elsőként az elért eredmények miatt, de azért is, mert olyan gyorsan történt.
Kicsivel több, mint 12 havi intenzív munka és tárgyalás után, a csúcstalálkozó első napján lehetőség nyílt a vágyott konszenzus elérésére.
Sőt mi több, ugyanazon a napon egy megállapodást írtak alá az Európai Unió szociális partnerei, a munkaadók és a szakszervezetek arról, hogy modernizálják a munkaerő-piacot, ami fontos lépés a lisszaboni stratégia új szakasza számára.
Gratuláció illeti a portugál elnökséget.
Igazolt hozzáértésével elérte legfőbb célját: új Szerződést adott Európának, ami hatalmas győzelem.
Európa hatévi zsákutcából került ki, és most arra koncentrálhat, ami valóban fontos a polgároknak, mivel, amint azt Jean Monnet említette, nem állhatunk meg olyankor, amikor körülöttünk az egész világ mozgásban van, és amikor olyan sebességgel fordul, hogy nem veszi figyelembe egy lassú Európa válaszait.
A Szerződés aláírására december 13-án kerül sor, amit a ratifikálás eljárása követ, melynek gyorsnak és problémamentesnek kellene lennie.
Portugálként el szeretném mondani, mennyire örülük, hiszen, és hadd említsem meg újból, Lisszabon neve eltörölhetetlenül összekapcsolódik Európa integrációjának egyik döntő pillanatával.
Köszönöm Sócrates Miniszterelenök Úr!
Köszönet illeti Önt Portugália és egyész Európa nevében eltökéltségéért és elkötelezettségéért.
Európa kikerült a patthelyzetből.
Nagyon köszönöm, Miniszterelmök Úr!
(DA) Tisztelt elnök úr! Szerencsére jól végződött a lisszaboni csúcstalálkozó.
A német elnökség kiváló előkészítő munkát végzett, amit a portugál elnökség professzionálisan fejezett be.
Sajnos rá kell mutatnom arra, hogy újfent szerepet játszottak a nemzeti érdekek is.
Ez határozottan nem illik az európai együttműködéshez.
Most különös erővel kell rendelkeznünk ahhoz, hogy a tartalmat vitassuk meg a folyamat helyett.
Azonban sajnos szomorú tendenciákat tapasztaltunk, melyekből arra lehet következtetni, hogy inkább a folyamatot vitassuk meg, mintsem a tartalmat.
Azonban, ha végül is meg kell vitatnunk a folyamatot, akkor egyértelműen ki szeretném jelenteni, hogy nincs szükségünk szavazásokra a Szerződés ratifikálásához.
A népszavazások egyszerűen nem jelentenek megoldást.
Hagy tegye a képviseleti demokrácia a feladatát!
Ez nem azért van, mert félek a nemleges szavazattól - közel sem!
Inkább azért, mert teljes mértékben helytelen elválasztani az EU-kérdéseket a nemzeti parlamenti választásoktól.
Az EU a nemzeti politika része, és az is marad.
A népszavazások arra használják, hogy ne zúduljon golyózápor a hivatalban levő kormányra.
Lehetővé teszik a többi politikai pártnak, hogy ne EU-politikájuk alapján ítéljék meg őket.
Azonban természetesen minden politikai pártot értékelni fognak EU-politikájuk kapcsán, és ez akkor fog megtörténni, amikor az országos választásokkor urnához járulunk.
Azonban két követelményt ró ki: azt a kívánalmat, hogy mi, választók, lehetővé tegyük, hogy az EU-politika döntő erejű legyen nemzeti politikuasink kiválasztásában, valamint az a kívánalom, hogy elkerüljük az Európai Közösség felelősségét.
Így remélhetőleg sikeresek lesznek azok az erőfeszítések, melyek szerint a tartalomnak és nem a folyamatnak kell elsődleges fontoságot tulajdonítani.
(PL) A Tanács hivatalban lévő elnöke, a Bizottság elnöke, Nagyon örülök annak, hogy a Szerződés reformfolyamata a végéhez közelít.
Ez nem azt jelenti, hogy az integrációval kapcsolatban a meggyőződésemben javasolt változások teljesen megvalósulhatnak - időnként nagyon távol vagyok ettől.
Inkább azért örülök, mert az utóbbi lidőben túl sok időt és politikai energiát szánunk az intézményekre.
Meg vagyok győződve arról, hogy az EU sikere nem az intézményi rendszer vagy a hatalom mechanikájának eredménye.
Ez a siker a politikai akarat és egy közös jövőkép eredménye.
Remélem, hogy amint befejeződik a ratifikálás, semmi sem állíthat meg bennünket attól, hogy belefogjunk az eredmények Európájába, attól, hogy aktívabb hatással legyünk a szomszédos országokra, és végül attól, hogy megvitassuk az EU-bővítést és nyerjünk verseny, befektetések és növekedés tekintetében.
Az utóbbi hét év során említettek ellenére az intézményi változások nem jelentenek sem teljes, sem pedig kielégítő választ ezekre a problémákra.
(DE) Tisztelt elnök úr! Európa számos felkeléséből, parasztháborújából és forradalmából valamennyien ismerjük annak a szökevénynek a romantikus történetét, aki egy szekérderék trágyában rejtőzött el, úgy vitték át a határon, majd megmenekült Richelieu rendőrkopói és a király testőrei elől.
Ha a végén szerencsével jár, akkor sem a kinézete, sem pedig az illata nem túl kellemes, de amint megmosdik, akkor elmondhatjuk: életben van!
Az Alkotmány hasonlóan haladt.
A kormányok szövevényes, olvashatatlan és érthetetlen, mentességekkel, záradékokkal, lábjegyzetekkel, határozatokkal, jegyzőkönyvekkel tarkított szövegbe temették, és az Alkotmányt ezen trágyadomb takarásának korlátai közé helyezték.
Ennek egyszerűen az a tragédiája, hogy ebben az alkotmányanyagban nem a király testőrei, hanem a polgárok fürkésző pillantásai elől keresett menedéket.
Beleástam a szövegek ezen szövevényes tengerébe.
Igen, valóban megtaláltam az Alkotmány minden olyan eredményét, melyeken magam is több, mint 10 évig dolgoztam, és igencsak szerencsés lehetek.
Ez a helyzet azonban nagyon nyugtalanít.
Ráadásul természetesen, ami nagyon egyszerűen a helyzet az ilyen kalandokkal, bárki bármikor segített a szökevényen, leszakította a kincs egy részét.
Így tehát én is megtaláltam néhány kormány kézjelét ebben a trágyadombban.
Az egyik biztosított magának egy másik mentességet, és így lecsípett egy részt az Európai Unió Alapjogi Chartájából, egy részt a Parlament jogaiból, egy részt az adatvédelemből, stb.
A kincs hibásan érkezik, de el lehet mondani, hogy megérkezik.
Nyertünk egy darabot Európából, megmentettük Európa jövőjének egy részét, de nem a polgárainkkal, hanem nélkülük, nem a parlamentjeinkkel, hanem nélkülük, ami pedig komoly veszélyt jelent.
Nyertünk egy darabot Európából, de nem oldottuk meg az európai polgárok közt jelentkező bizalmi válság kérdését.
Így tehát hatalmas kihívás vár a Házra, hogy visszanyerje az európai polgárok bizalmát.
(PT) Tisztelt elnök úr! Sajnáljuk, hogy a lisszaboni csúcstalálkozó végigvitte a francia és a holland népszavazások által korábban elutasított, úgynevezett Európai Alkotmány tartalmának a lényegét, párhuzamosan megpróbálva kikerülni a szükséges demokratikus vitát és nyilvános konzultációt a npszavazások eszközével.
Eltekintve attól, hogy komolyan sérti a demokrácia és a szuverén akarat kifejeződését, szemlélteti az állampolgárok szavazataitól való félelmet egy olyan Szerződés témájában, ami minőségi ugrást jelent a neoliberalizmus, a föderalizmus és a militizmus fejlődésében, egyre jobban pusztítva a dolgozók és a szegények gazdasági és társadalmi eredményeit.
A küzdelem azonban folytatódni fog, amint azt több, mint 200 000 ember kinyilvánította ugyancsak október 18-án a CGPT által támogatott lenyűgöző lisszaboni demonstráción.
Ez volt az utóbbi 20 év legnagyobb ilyen megmozdulása, és a Tanács és a Bizottság elnöke, mindketten portugálok, ezt jelképesen figyelmen kívül hagyják.
Ez is beleíródik ezen Szerződés történelmébe.
(CS) Tisztelt elnök úr! Az Alkotmány bukása után úgy tűnt, hogy a demokratikus döntéshozatal elve újból fölül kerekedett az EU-n belül, legalábbis egy időre.
Rosszul gondoltuk.
Ugyanez az Alkotmány nagyon gyorsan visszakerült az asztalra, csak egy másik címmel.
Szerzői még azzal sem terhelték magukat, hogy elrejtsék azt a tényt, hogy ez az eredeti Alkotmány egy kissé módosított formában, ami arra irányul, hogy mellőzze az emberek népszavazásban kinyilvánított demokratikus akaratát.
A Szerződés, mely megerősíti az EU nem választott hivatalnokainak szerepét, ezáltal megerősítve a demokrácia deficitjét, egyebek mellett 105 törvényhozói és nem törvényhozói hatáskört hoz létre az EU-ban.
68 esetben a nemzeti vétójogot többségi döntéshozatallal helyettesíti.
Felbomlasztja a külpolitika terén a nemzeti hatásköröket.
Az EU döntséhozatalát a nagy tagállamoknak, különösképp Németországnak adja a kis országok kárára.
Egy egyszerű összehasonlítás megmutatja, hogy szinte teljes mértékben megegyezik az európai szövetségi államot elképzelő Alkotmánnyal, melyet a franciák elutasítottak, a hollandok pedig eltemettek.
Elképesztő az az arcátlanság, ahogy egy pókerjátékos érzelemmentes arcával és most egy új orwelli címmel visszakerült az asztalra.
Egy új fajta utópisztikus nacionalzmus győzedelmeskedett Lisszabonban: pán-európai és EU-nacionalizmus; valódi nemzeti, kulturális és történelmi lapok nélküli nacionalizmus, mely csupán Brüsszel hosszú irodai folyosóiban gyökerezik.
A Berlaymont-patriotizmus győztesnek nyilvánította magát.
Azok közülünk, akik olyan országokat képviselnek, melyek közel fél évszázadig a kommunista totalitárius rendszer alatt éltek, nehezen lepődnek meg bármin is.
Hozzá vagyunk szokva a hatalom arcátlanságához és az emberek akaratának semmibevevéséhez.
Azonban még a KGST-ben sem tapasztaltunk soha olyan kétségtelen félrevezetést, mint ahogy az EU ma megtéveszti a tagállamok lakosait.
A KGST-ben a hasonló próbálkozásokat legalább párt politbürók alá rejtették, azonban az már a múlté.
A polgárok maguk akarnak dönteni arról, hogy szuverén jogaikat átadják-e egy demokratikus vagy történelmi keretekkel nem rendelkező európai szuperállamnak.
Éppen ezért akarjuk, hogy népszavazásra kerüljön a sor.
(IT) Tisztelt elnök úr!
Hölgyeim és uraim! Az általam elutasított reformszerződés értelmében vannak győztesek és vannak vesztesek.
Megoldották Lengyelország és Olaszország foglalásait a Parlament helyeinek új felosztása kapcsán, eltekintve Lengyelország egy további fontos győzelmétől: megszerezte a mentességet az Európai Unió Alapjogi Chartája alól, rendelkezni fog egy bírósági főügyészt és kihasználja a Ioannina-mechanizmus adta előnyöket.
Még Ausztria is aratott egy győzelmet azzal, hogy megengedték számára, hogy korlátozza a külföldi diákok bejutását az ország egyetemeire.
Romano Prodi, még mielőtt belépett volna a megbeszélésre, bejelentette, hogy harcolni fog, nehogy elveszítse Olaszország egyenlőségét.
Végül oda jutott, hogy elveszítette az egyenlőséget Franciaországgal, viszont visszaállította azt az Egyesült Királysággal, azzal az ígérettel büszkélkedve, hogy 2014 után újból megfontolják a helyek felosztását az állampolgárság alapján.
Azonban ezt már a brüsszeli utolsó plenárison is elértük.
Amit a hanyag Prodi-kormány elfogadott, az nem volt más, mint néhány morzsa az asztalról, melynek eredményeképpen három millió olasz állapolgárságú európait kevésbé európainak tekintenek, mint azokat a pakisztániakat, indiaiakat vagy kenyaiakat, akiknek az a szerencse adatott, hogy az Egyesült Királyságban dolgozhatnak és élhetnek, vagy mint azokat a Franciaországban élő kameruniakat, akik, bár nem közösségi polgárok, beszámíttatnak a helyek felosztásánál.
Ennél nem is várhattunk volna semmivel sem jobbat az olasz korménytól, melyet egy faragatlan kommunista bal és egy csaló, képmutató balközép támogat.
Amint azt láthatják, egyéb okaink is vannak arra, hogy ne tekintsük ezeket a szerződéseket a sajátunknak, és reméljük, hogy hamarosan a nevetséges Prodi-kormány De profundis-át ünnepelhetjük.
(CS) Hölgyeim és uraim! A Lisszaboni Szerződés részletes áttanulmányozását követően egyértelművé válik, hogy az államfők alapvető módosításokkal élnek az EU-dokumentumok kapcsán.
A reformszerződés szó szerint újraírja az EU-szerződéseket és az Európai Közösségek alapító szerződéseit.
Szeretném felhívni a figyelmet arra a tényre, hogy a változások nem csupán az egyes államok EU-folyamatokkal kapcsolatos befolyását érintik, hanem magukat azon alapelveket is, melyek alapján 50 évvel az EU létrejött.
A reformszerződés a szabad verseny elvét a Szerződés törzsszövegéből áthelyezi a Szerződéshez csatolandó jegyzőkönyvekbe.
Úgy vélem, ez minden demokratikus gondolkodású polgár számára figyelmeztető jel.
Hölgyeim és Utraim! Amennyiben az EU-projekt hiteles, akkor a reformszerződést népszavazásra kell bocsátani a tagállamokban.
A politikusoknak félre kell tenniük arroganciájukat és kényelmi helyezetüket.
El kell magyarázniuk a Lisszabonban hozott döntéseket állapolgáraiknak, és meg kell őket nyerniük azok számára.
Máskülönben az állampolgárok és a pollitikai elit közti szakadék tovább fog nőni.
Ez nem csupán a jólétet fogja veszélyeztetni, hanem az EU egészének demokratikus deficitjét is el fogja mélyíteni.
Tisztelt elnök úr! Hálás vagyok a miniszterelnök úrnak ma reggeli kijelentéséért, és bár tudomásul veszem a kormányfők döntéseit, a britek és a Brit Konzervatív Párt továbbra is aggodalommal tekint az Alkotmányra és az ahhoz nagyon hasonló reformszerződésre.
A brit miniszterelnök azt mondta, hogy a reformszerződés nem az Alkotmány.
Vezetőtársai ezzel nem értettek egyet.
Azt mondta nekünk, hogy Nagy-Britannia úgynevezett "vörös vonalai” megerősítést nyertek.
A legtöbb brithez hasonlóan én valóban nem értem miniszterenökünket és nem hiszek neki ebben a kérdésben.
Ez a dolog a bizalomról szól.
Miniszterelnökünk ígéretett tett arra, hogy népszavazásra kerül sor - ez egy két évvel ezelőtti választási ígéret.
Így tehát a Szerződéssel kapcsolatos népszavazás nem csupán politikailag szükségszerű, hanem erkölcsileg is elengedhetetlen.
Az ír miniszterelnök a hétvégén a következőt mondta a lehetséges népszavazásról: "Miért is ne hagyjuk, hogy az embereknek legyen beleszólásuk?
Úgy gondolom, eléggé nyugtalanító azt látni, hogy oly sok ország megszökik azelől, hogy lehetőséget adjon polgárainak”.
Gordon Brown néhány nappal ezelőtt azt mondta, hogy ez a Szerződés az EU intézményi reformjának végét jelzi a következő évtizedre.
Azonban az utóbbi 15 év során négy olyan szerződésünk volt, ami a refommal foglalkozott, és kétlem, hogy ellen lehetne állni annak a késztetésnek, hogy további intézményi módosításokra kerüljön sor.
Az úgynevezett 'kilincszáradék' például lehetőséget adna arra, hogy további nemzeti vétójogokat töröljenek el.
Másrészt az Európával kapcsolatos konzervatív elképzelés három kulcsterületre összpontosít; ezek a globális versenyképesség, a globális klímaváltozás és a globális szegénység.
Gratulálok Barroso elnök úrnak, különösen azért az eltökéltségéért, hogy legyen szó bármilyen eseményről, ezeket a célokat kívánja elérni.
Ezek azonban politikai akarattal kezelhetők,így nincs szükség erre a szerződésre.
Emlékeztetnünk kellene magunkat arra, mit is mondott ki a Laekeni Nyilatkozat.
Azt mondta, hogy az Uniónak demokratikusabbnak, átláthatóbbnak és hatékonyabbnak kellene lennie, azonban felszólított arra is, hogy a polgárokat kapcsoljuk be jobban a folyamatokba, ne csupán a döntéseinket közöljük velük.
Ma a következő a kérdés: megfelel a Szerződés Laekennek?
Laeken helyes kérdéseket vetett fel.
Mi vajon helyesen válaszoltunk?
Tisztelt elnök úr! A következőt szeretném mondani a Tanács hivatalban lévő elnökének: milyen csodás csúcstalálkozó.
Sosem kételkedtem abban, hogy megcsinálják, de egy dolog nem kételkedni, egy másik pedig megcsinálni; és Ön megcsinálta.
Gratulálok.
Nem tudom, hogy a kollégák tisztában vannak-e azzal, hogy ez egy történelmi mérföldkő.
Az első nap kaptunk egy új szerződést a való világról.
Tudom, hogy a maximalisták szerint ez nem éppen a legszebb szerződésünk, de a való világ nem egyenlő a legszebb világgal.
Így tehát, amire szükség van, az egy hatékony szerződés, egy egyértelmű értékekkel bíró szerződés - és ezt megkapták.
A második napon, barátaim, iránymutatást kaptunk - az első napon egy szerződést, a másodikon iránymutatást -, ami azzal foglalkozik, hogy az emberek mit várnak tőlünk: egy való világot.
Önök a második napon azt mondták, hogy egy olyan Európát szeretnénk, ami a globalizációt emberségesebbé és inklúzívabbá teszi, és ami társadalmilag koherens értékeinken alapul.
Azt mondták, hogy a lisszaboni folyamat nem csupán keveseknek szól, hanem iránymutatás az Európai Unió külső feladatai irányultsága kapcsán is, ami azt mondja ki, hogy nem csupán arról van szó, hogy a világ legerősebb gazdasági hatalma legyünk, hanem arról is, hogy megérti, a világ csak akkor lesz összetartóbb, ha a szociális piacgazdaságra alapszik.
Erre akartam rávilágítani az Önök számára a mai napon.
Szeretnék köszönetet mondani az elnökségnek, még pedig nem csupán az első napért, hanem a másodikért is, mivel a második nap következtetése az volt, hogy az Európai Unió nem a piaci társadalomról szól.
Szociális piacgazdaságokról szól, ami azt jelenti, hogy mi vagyunk a szociális kérdések gazdasági versenyképességgel történő egyesítésének előfutárai.
Szép munka, hivatalban lévő elnök úr - és barátom, ha szabad ezt mondanom - mivel ezzel harmadik és egyben utolsó üzenetemhez érek.
Tartsuk decemberben a portugál elnökség utolsó csúcstalálkozóját: nem csupán ott, ahol a portugál elnökség formálisan alá fogja írni a Szerződést, hanem ott is, ahol megerősítjük, hogy jól halad a lisszaboni folyamat.
Tehát menjünk.
Haladjunk.
Ez az, amit az emberek elvárnak tőlünk.
- (FR) Tisztelt elnök úr! Az Európai Uniónak új szerződése lesz.
Természetesen, vannak fájó pontok, melyeknek hangot lehet adni: arról, hogy a szöveg elhagyja az Európai Unió szimbólumait; arról, hogy egyes országok mentességeket nyertek el, különösen a Charta alól; és végezetül a Szerződés összetettségéről; ennek kapcsán egy összevont szövegért emelem fel a szavam, hogy az európai polgárok is kiismerhessék magukat benne.
Ez jó dolog lenne.
Ennek ellenére ez a Szerződés biztosítja számunkra azokat az eszközöket, melyekkel új életre lehet kelteni Európát - amennyiben akarjuk.
Ezzel a szöveggel az Európai Unió visszaszerzi azokat az eszközöket, melyek az integrációja folytatásához, valamint közös politikáinak szélesítéséhez és elmélyítéséhez szükségesek.
Európa előrelépést tehet az energia, a klímaváltozás, a bevándorlási politika, a terrorizmus elleni küzdelem, a gazdasági koordináció, a kül- és védelmi politika, valamint a fejlesztési politika kapcsán.
Ez egyszerűen a politikai akarat kérdése lesz.
Senki sem élhet majd azzal a kifogással, hogy hiányoznak az intézményi eszközök.
Most mindenkinek szembe kell néznie felelősségeivel, és ezzel intézményeinken kívül különösen a tagállamokra gondolok.
Ez jó hír Európa számára, és remélem, polgárai számára is.
(PL) Tisztelt elnök úr! A Házban folyó mostani viták során Lengyelország borús jóslatai és alaptalan kritikája ellenére, főleg az Európai Parlament szocialista képviselőcsoportjának vezetője részéről, a lisszaboni csúcstalálkozó diplomatikus kompromisszumként végződött.
Mind az EU, mind pedig a lengyel hatóságok érzékelték a megállapodás lehetőségét.
Az EU-oldal azzal mutatta ki Lengyelország fontosságával és lehetőségeivel szembeni megbecsülését, hogy növelte a főügyészek számát a Bíróságon, valamint azzal, hogy fenntartják a Ioannina Kompromisszumot.
Reménykednünk kell abban, hogy a csúcson elért kompromisszum csak bevezetés az európaiakkal folytatott párbeszédhez.
Az EU reformszerződés tervezete a végén túl fontos dokumentum ahhoz, hogy kicsempésszék a politikai tárgyalók titkosságán keresztül.
Ne feledkezzünk meg arról, hogy ezen szerződés előző változata két tagállam népszavazásán vérzett el.
Megtagadni annak a lehetőségét, hogy az emberek újfent véleményt mondjanak az EU jövőjéről nem csupán az EU egyik alapelvánek megszegésével jelentene egyet, hanem egyértelmű bizonyítékként szolgálna arra is, hogy a kormány tagjai félik saját választóik véleményét.
Hadd engedjék meg a népnek a demokrácia diktátorai maguk, hogy hangot adjanak az EU jövőjével kapcsolatos véleményüknek.
Tisztelt elnök úr Skóciát képviselem.
Pártom, az SNP, alkotja az új kormányt Skóciában, és úgy vélem, konstruktívabbnak fog bizonyulni az Európai Unió irányában, mint az Egyesült Királyság kormányai.
Elfogadom, hogy szükség van a Szerződések reformjára és arra, hogy nyitottabb, demokratikusabb, hatékonyabb és jobban felelősségre vonható kormányzás jöjjön létre.
Elviekben támogatom a QVM bővítését és az Európai Parlamenttel történő együttdöntést, de az a különbözőség, amire Barroso úr igen helyesen utalt mindig a nemzeti érdekek támogatását fogja jelenteni.
Nem szabadna elveszítenünk a kapcsolatot helyi közösségeinkkel azáltal, hogy átgázolunk érdekeiken, vagy úgy tűnik, mintha azt tennénk.
Skóciában valódi félelem él annak kapcsán, hogy a közös halászati politikának egy, a szerződéseken belüli kizárólagos kompetenciaként történő elsáncolása megakadályozhatja a halgazdálkodás abszolút teljes reformját, ami szerintem szükséges.
Sajnálatos, de nem meglepő módon az Egyesült Királyság kormánya nem hozta fel ezt a kérdést a csúcstalálkozón.
Még egyszer: az Egyesült Királyság egy kormánya mellőzte Skócia kulcsfontosságú érdekeit.
(NL) Tisztelt elnök úr! Az Alkotmány halott.
Éljen soká az Alkotmány!
Hát miként lehetne jellemezni a lisszaboni eseményeket?
Valamennyien egyetértünk abban, hogy ez a reformszerződés a franciák és hollandok által elutasított Alkotmány merő klónja; olyan, amint azt Valéry Giscard d'Estaing mondta, ami az eredetinél még kevésbé olvasmányos.
Mindent egybevetve, azt mondják nekünk, hogy a népszavazásokat minden áron el kell kerülni.
Van azonban egy lényeges különbség 2005-höz képest.
Ezúttal a franciák, a hollandok és egyéb európai nemzetek nem kapnak lehetőséget véleményük kinyilvánítására.
A demokrácia ezen lekicsinylésére hoz példát Wallström biztos asszony közleménye, aki mindig azt mondja, hogy át kell hidalni az Európa és a polgárok között húzódó szakadékot.
Arra sürgeti a nemzeti parlamenteket, hogy amint lehet, ratifikálják ezt a szöveget.
Mégis, a demokráciával szembeni valódi tisztelet megkívánja, hogy valamennyi EU-tagállam polgárai kifejezhessék a Szerződéssel, egy olyan szöveggel kapcsolatos véleményüket, ami számos szempontból aláássa a nemzetállamok szuverenitását, még annál is jobban, mint jelenleg tapasztalható.
A felelőseknek nem szabadna panaszkodniuk, ha a polgárok ezen félelme újfent a hivatalos Európa ellen fordul a következő európai választások során.
(DE) Tisztelt elnök úr! Uraim!
A jelen pillanatban biztos nem veszik ezt olyan könnyedén! Azokban az országokban, ahol ígéretet tettek a népszavazásokra, például az Egyesült Királyságban és nálunk, Ausztriában, úgy festik le a Szerződést, mint egy jelentéktelen részletkérdést, valaminek a kibővítését.
Más országokban, így például Németországban, a Közösség és a történelmi áttörés teljes újjászervezéséről van szó.
Mi itt az igazság?
Azt hiszem, ezúttal emlékeztetnünk kellene magunkat Nyugat-Németország volt elnökének, Roman Herzognak szavaira és egyértelmű kijelentéseire, aki végülis a Konvent elnöke volt, aki Európai Unió Alapjogi Chartájának megszövegezéséért felelt, és aki azt mondta, hogy az EU-alkotmány alámossa a demokráciát.
Ez most módosított formában szerepel a reformszerződésben.
Ha nem akarják, hogy szétmálljon, ha nem akarják, hogy elfojtsák a demokráciát, akkor kérem, legalább annyira tűrjék el a politikai tisztességet, hogy engedélyezik a népszavazásokat, ahogyan az a múltban is volt - a legutóbbi EU-s alkotmányos szerződésnél - akár Spanyolországban és Luxemburgban is.
(NL) Tisztelt elnök úr!
A Bizottság elnöke, a Tanács hivatalban lévő elnöke, Hölgyeim és uraim! Megtekintve a reformszerződés olyan területeken történő változásait, mint a migráció, a mezőgazdaság, a rendőrség és az igazságszolgáltatás, és az olyan kérdésekkel kapcsolatos döntések, mint a közös kül- és biztonságpolitika főképviselője , az Európai Unió Alapjogi Chartája, az euró-övezet és a szociális piacgazdaság - amikor elsőként célul tűzik ki - és az energiával kapcsolatos kormányközi szolidaritás, nyilvánvaló számomra, hogy a Szerződés a konvent és a júniusi csúcstalálkozó eredményeire épít, és több befolyást és jóval több demokráciát ad nekünk, mint a politikai intézmények.
Az Unió mostantól jobban el lesz látva ahhoz, hogy választ adjon azokra a kérdésekre, melyeket az emberek elvárnak tőle, mind belsőleg, mind pedig külsőleg.
Ami az utóbbi szempontot illeti, szeretnék gratulálni a Tanács elnökségének a napirend meghatározásához.
Hivatalban lévő elnök úr! Azáltal, hogy lehetővé teszi, hogy csúcstalálkozójuk ne csupán a Szerződésről döntsön, hanem véleménycserére is sor kerüljön generációnk problémájáról - a globalizációról -, fontos jelet küldött útjára.
Mindent összevéve nem az intézmények - az intézményi köldöknézegetés -, hanem politikáik fontosak.
Ez arra késztet, hogy kérdést intézzek a Bizottság elnökéhez.
Úgy gondolja, hogy lehetőség van valóban bátor politizálásra a mostantól a Szerződés végső ratifikálásig tartó időszakban, vagy a ratifikálás miatt attól tartanak, hogy nem tudják megsérteni az embereket és "körültekintő” dolgokra kell kényszeríteni magukat?
Más szavakkal: folytatódhat a specifikus projektek Európája 2008-ban?
Végezetül további két rövid kérdés a Tanácshoz.
Hivatalban lévő elnök úr, felkérte az állam- és kormányfőket személyes politikai kötelezettségvállalásra, hogy sikeresen befejezzék a ratifikálást az egyes országokban?
Nagyon remélem, hogy igen.
Másodszor, mikor jelenik meg egy egybehangolt szöveg ezekből a szerződésekből?
Végül is, egy olyan szerződés, ami tartalmazza az átláthatóság és az egyszerűsítés célkitűzéseit minden bizonnyal olvasható, már csak az emberek iránti tiszteletből is.
Köszönöm, elnök úr! És előre is köszönöm a hivatalban lévő elnöknek és a Bizottság elnökének, hogy válaszolnak kérdéseimre.
(DE) Tisztelt elnök úr! Van lisszaboni stratégiánk, és reményeink szerint lesz Lisszaboni Szerződésünk is, és mindkettő előbbre fogja vinni Európát.
Ez a Parlament, főként a Alkotmányügyi Bizottság hét éve egy új európai szerződésért küzd és dolgozik.
Kétségtelen, hogy nincs meg az Alkotmány, de azt elmondhatjuk, hogy ez a reformszerződés minden tekintetben fejlődést jelent.
Nincs egyetlen olyan elem sem, amiben Nizzához képest elmaradtunk volna.
Minden előre halad, és közelebb hoz bennünket a 27-ek Uniójához.
Ezt a kinti polgárokkal is meg kell osztanunk.
Az új Szerződés győztesei az európaiak.
Különféle közvetlen és közvetett módokon lehet részt venni az európai politikában, és olyan helyzetben vagyunk, hogy gyorsabban és hatékonyabban oldhatjuk meg az említett komoly problémákat.
Ugyancsak győztesek a polgári kamarák Európában, a nemzeti parlamentek és ez az európai polgári kamara, ez a Parlament.
Így tehát nem pusztul a demokrácia - amint azt az imént említették, és ami teljes képtelenség -, hanem a pont az európai demokrácia beteljesítése az, amit ezzel a Szerződéssel elérhetünk.
Ez már a negyedik megállapodás.
Remélem, hogy ez lesz az utolsó alkalom, amikor a tagállamoknak emiatt össze kell ülniük.
Most minden erőnket a ratifikálásra kell fordítani.
Remélem, egyetlen ország sem mond nemet.
Talán ez az utolsó esély erre a Szerződésre.
Minden nem elszigetelődéshez, ha nem az adott ország önnön kizárásához vezet.
Reméljük, hogy nem ez lesz a helyzet.
Minden erőnek a ratifikálásra kell összpontosulnia, hogy 2009-re meglegyen ez a Szerződés.
(IT) Tisztelt elnök úr!
Hölgyeim és uraim! Volt egy nagyon szellemes és cinikus jelmondat a milánói metró falán, ami eképp hangzott: "a jövő már nem az, ami egykor volt”, egy kissé olyan, mint az időjárás vagy az élelem.
Olyan időkben élünk, amikor a fiatalabb generációk már nincsenek meggyőződve arról, hogy a jövő jobb lesz, amint azt szüleik egykor gondolták.
Valójában gyakran hallhatjuk, amikor az emberek azt mondják: ”Európa már nem az, ami egykor volt”.
Egy szuverenista, nacionalista, Európa-ellenes gondolkodásmód van megjelenőben és kialakulóban kontinensünkön.
Hallottunk erre vonatkozó példákat a mai délelőtt ebben a Házban.
Úgy vélem, hogy fontos a lisszaboni eredmény, de talán inkább az a gyorsaság, amivel meghozták, ami pozitív jelet küld a közvélemény felé, semmint a tartalma, mivel még mindig túl sok mentesség és záradék van, és még mindig túlzottan összetett.
Azonban a Parlamentnek, a Bizottságnak és a Tanácsnak további 18 hónapja van arra, hogy helyreállítsa a közvéleményt ezen válságidőszakot követően.
Mindnyájan, legalábbis többségünk e Házban úgy gondolja, hogy Európa megoldást jelent a globalizáció jelentette aggodalmakra, nem pedig annak oka keresendő benne, illetve, hogy erősebbek vagyunk, amennyiben együtt kezeljük a bevándorlás, a klímaváltozás, az innováció és a kutatás kérdését.
Ez az, amit itt a legtöbb képviselő gondol.
Van 18 hónapunk arra, hogy meggyőzzünk 500 millió Európában lakó polgárt erről még az európai választásokig.
- (IT) Tisztelt elnök úr!
Hölgyeim és uraim! A lisszaboni csúcstalálkozó egyetlen eredményt mondhat magáénak: az európai polgárok eltávolítása az Európai Uniótól, miközben több teret kapnak a lobbisták és a technokrata erők.
Az az elképzelés, amiért küzdünk - az emberek és a régiók Európája - egyre távolodik.
Parlamentjeinkben is hol vannak a korzikaiak, Valle d'Aosta lakosai, a baszkok, hol vannak a bretagne-i szeparatisták, az elzásziak?
Ami a helyek megosztását illeti, gyalázatos, hogy országunk, melyet felháborodott vezetője, Prodi úr képvisel kudarcot vall Franciaországgal szemben.
Azonban ez sem volt elég az illékony Prodi úrnak, aki Lisszabonban olyan volt, mint Alice Csodaországban: teljesen elveszett és félretájékoztatott.
Prodi úrnak köszönhetően Olaszország ki lett rekesztve a nyilatkozatból, abból a közös nyilatkozatból, mellyel Franciaország, Németország és az Egyesült Királyság helyesen arra kérte Európát, hogy tegyen lépéseket abba az irányba, hogy elkerülje az amerikai hitelpiaci válságból eredő pénzügyi zűrzavar megismétlődését.
A sajtónak a globális pénzügyi válság kapcsán tett nyilatkozatok értelmében Prodi úr azt mondta, hogy nem érti Európa kölcsönadással kapcsolatos álláspontját.
A Goldman Sachs volt tanácsadója és a Bizottság volt elnöke lehet, hogy időnként úgy lép fel, mint egy multinacionális bank volt szakértője, de nem áll szándékában aggódni azon olasz családok miatt - beleértve az északiakat is - gyakorolt pillanatnyi következmények miatt, akiket a költségek terhelnek, és akik nem tudnak megélni...
(Az elnök félbeszakítja a beszélőt)
(ES) Tisztelt elnök úr! A Tanács hivatalban lévő elnöke, a Bizottság elnöke, Képviselőcsoportom szóvivője, Daul úr azt mondta, hogy az Európai Néppárt (Kereszténydemokraták) és az Európai Demokraták Képviselőcsoportja elégedett, mivel kikerültünk a patthelyzetből, azonban nem örülünk.
Ennek oka a kormányok közti nem túl Európa-barát légkörben keresendő, ami ellentétben áll a Barroso elnök úr által említett, az európaiak akaratát érintő közvéleménykutatásokkal, valamint abban, hogy a Lisszaboni Szerződés végül számos méretre gyártott elemet tartalmaz a kormányok számára, melyek egyre többet és többet akarnak maguknak, Európának pedig egyre kevesebbet.
A Tanács hivatalban lévő elnöke három kérdésre utalt, melyekre rá szeretnék világítani - és szeretnék gratulálni Önnek az elért megállapodáshoz, mivel ki szeretném hangsúlyozni, hogy véleményem szerint a megállapodás fontos ahhoz, hogy kijussunk a patthelyzetből.
Elsőként: úgy gondolom, hogy nagyon fontos, hogy ebben a Házban hivatalosan is kihirdessük az Európai Unió Alapjogi Chartáját.
Ez nem történt meg Nizzában, titokban került rá sor.
Most végezzük el hivatalosan, mivel az Európai Unió Alapjogi Chartája, akár a mentességekkel, akár azok nélkül, az európaiak DNS-e.
Másodszor: tisztelt elnök úr! Aggaszt az Európai Parlament helyeinek megosztása, mivel az, amit elfogadtak, ellenkezik egy, a Szerződésben foglalt elvvel, mégpedig a degresszív arányossággal.
El fog kerülni a Parlamenthez?
Majd meglátjuk, mit teszünk, azonban Ön nagyon is tisztában van azzal, hogy amit elfogadtak, az nem nyújt degresszív arányosságot.
Végezetül: a főképviselő.
Azt hiszem, hogy jó megállapodásra jutottak, azonban úgy vélem, hogy a Tanács elnöke, a Főképviselő és a Bizottság elnöke egy olyan csomagot alkotnak, amit meg kell majd vitatnunk a Parlamentben.
Összegzésül, elnök úr, azt hiszem, hogy Paul Valéry, egy nagyszerű költő, és így talán nagyszerű európai volt azt írta, hogy egy vers sosem készül el, csupán mellőzés tárgya lesz.
Európa építése sosem fejeződik be.
Ebben az esetben a konszenzus érdekében mellőztük az Alkotmányos Szerződés némely előnyét, itt leszünk, hogy tovább harcoljunk értük.
Továbbá támogatni fogjuk azokat a preambulum mondatában is, amit - ironikusan - megmentettünk a lángok közül: egy egyre szorosabb egység az európaiak között.
Ez a célunk, elnök úr.
(NL) Tisztelt elnök úr! Hollandia ugyancsak osztozott a megkönnyebbülés érzésében szombat délelőtt az elért megállapodás kapcsán, és ezért - úgy vélem - a Tanács hivatalban lévő elnökét illeti a köszönet.
Az új Szerződés lehetővé teszi a haladást az Európai Unió számára.
Az Unió határozottabb és demokratikusabb lesz.
Újra lábra állt az Európai Unió.
Most már teljes mértékben lényegi feladataira koncentrálhat, egy olyan programmal térhet vissza a munkába, mely a szociális Európa további fejlesztésétől a jobban koordinált külpolitikáig terjed.
Ez egyben annak is a legjobb módja, hogy Európát közelebb hozzuk polgáraihoz.
Országom, Hollandia számos megbeszélésnek volt már tanúja a most elfogadott Szerződés természete és annak az ország részéről népszavazáson elutasított Alkotmányhoz képesti különbségei kapcsán.
Az eredmény az volt, hogy olyanok a különbségek, hogy nincs szükség egy második népszavazásra.
Az új Szerződésből hiányzik az eredeti Alkotmány alkotmányos jellege, így nekünk sincs szükségünk újabb népszavazásra.
Így ez csupán egy normális parlamenti ratifikálási kérdés lesz.
A döntésben elfogadott reformok teljeskörű támogatásunkat élvezik, mivel jelentős előrelépést tesznek - főként az Európai Parlament jogait illetően - anélkül, hogy alapjában véve módosítanák a tagállamok és az európai intézmények közti egyensúlyt.
Egy nagyobb Uniónak eltérő, kiterjedtebb szabályokra van szüksége.
Remélhetően most valamennyi tagállam ösztönzi majd a ratifikálást, hogy 2009-ben valamennyien az új szabályokkal indulhassunk, hogy így előrelendíthessük az Unió lényegi szerepét minden olyan területen, ahol polgárainknak elvárásaik vannak velünk szemben.
(PL) Tisztelt elnök úr! Azzal szeretném kezdeni, hogy a saját magam is hozzájárulok a portugál elnökség irányába kifejezett mélységes hálához.
Jelentős siker született.
Az Európai Uniónak kiutat kellett találnia a legyőzöttség és a sikertelenség érzéséből; politikai dimenzióra volt szüksége, és köszönhetően a portugál elnökségnek, már rendelkezik vele.
Azt is kiemelten fontosnak tartom, hogy az Európai Unió Alapjogi Chartája részét képezi ezeknek a megbeszéléseknek, és szeretném itt hozzátenni, hogy az Európai Unió Alapjogi Chartája Európa iránytűje, eszköze.
El sem tudom képzelni, hogy miként akarhat egy ország az Európai Unió tagja lenni, ha azzal egyidőben elhatárolódik annak erkölcsi, filozófiai és politikai alapjaitól.
Kollégám, Duff úr kritikus szavakkal illette a brit kormány álláspontját, amely mentességet követelt.
Én jobb helyzetben vagyok.
A lengyel kormány, mely mentességet követelt, a lengyelek döntése alapján kikerült a hatalomból.
Szeretném kifejezni azon mélyről jövő reményemet, hogy az országomban történt politikai rendszerváltozást követően, illetve a lengyel szolidaritási hagyomány iránti hűségből Lengyelország teljes mértékben be fogj tartani az Európai Unió Alapjogi Chartáját.
Lengyelország teljesen elfogadja az Európai Unió Alapjogi Chartáját, mindenféle mentesség nélkül.
(FR) Tisztelt elnök úr! Mint a többségi francia párt, az UMP szóvivője, gartulálok a portugál elnökségnek, és örülök, hogy megállapodás született a Szerződés szövegét illetően.
Ez olyan szabályokat ad a kibővített Európának, mellyel az hatékonyan és demokratikusan működhet.
Mint az Európai Parlament új összetétele témájának társelőadója annak is örülök, hogy a Tanács elfogadta a Parlament részéről október 11-én megszavazott határozati indítványt.
Így tehát a Tanács jóváhagyta a dagresszív arányossághoz csatolt meghatározást, ennek az elvnek számosítását, azt, hogy a Eurostat adatokat használják a számításba vett népességek értékelésénél, valamint azt a kívánságot, hogy 2009-et követően találjunk egy stabilabb rendszert.
A Tanács magállapodása több, mint egy 100%-os megállapodás; ez 101%-os, mivel a Tanács minden magyarázat nélkül ad egy helyet Olaszországnak.
Ennek kapcsán két megjegyzésem lenne.
Az első megjegyzésem az, hogy Ön azt mondta, elnök úr, hogy a Parlament valamennyi képviselője megtartja szavazati jogát - még az elnök és a 73. olasz is - bizonyos sajtókban állandóan terjesztett híresztelések ellenére.
Második megjegyzésem az, hogy az Olaszországnak adott 73. hely ellenkezik a Szerződésben leírt degresszív arányosság elvével, melyet a Parlament javasolt és a Tanács elfogadott.
Így tehát meg kell bizonyosodnunk arról, hogy a 9. cikk alkalmazására vonatkozó döntés vitathatatlan, még az Európai Bíróság előtt, és ez okból az előadók javasolni fognak egy módosított tervezetet a Parlamentnek, mely figyelembe veszi az Európai Tanács kívánságait.
Igazán köszönöm Önnek is a helyek megosztásáról szóló jelentést, csakúgy, mint Severin úrnak.
Nagyszerű munkát végeztek, és a folyamat 99%-ában Önökkel voltunk.
. - (FR) Tisztelt elnök úr! "Semmi sem lehetséges emberek, semmi sem tartós intézmények nélkül”.
Ezt mondta 'Jean Monnet, és ez nagyon jó illik mostani helyzetünkre is.
Akkor tehát tökéletes a Szerződés?
Természetesen nem az!
Jean Monnet erre is tud válasszal szolgálni.
A Római Szerződés kapcsán azt írta, hogy nem teszi fel magának a kérdést, hogy lehetett-e volna jobb a Szerződés, mivel az megfelelt az akkoriban maximálisan elérhetőknek és a kor tudásának.
1957-2007. megkockáztatjuk, hogy újból elinduljunk?
Nem, természetesen nem.
Nem lesz harmadik szerződés.
Egy válság elég volt.
Kettő túl sok.
Jean Monnet újra válaszol: "Mindig úgy gondoltam, hogy Európa válságokon keresztül jön létre, és ezekre a válságokra adott megoldások összessége lesz.”
A Szerződés pedig ez.
Azonban természetesen nem mindenki ért egyet, mivel brit barátaink ragaszkodnak a mentességhez.
Egy félszigeten élek, így értem a szigeti mentalitást.
Azonban Jean Monnet ezt 1951-ben tapasztalta szénnel és acéllal.
Nem voltak érdekeltek, felajánlották nekik, majd csatlakoztak.
Emlékezzenek Tony Blairre.
Aláírta a Maastrichti Szerződés Szociális Jegyzőkönyvét.
Biztosan találunk egy brit kollégát, aki ezen napok egyikén aláírja az Európai Unió Alapjogi Chartáját.
Legyünk türelmesek, és emlékezzünk arra a kínai diplomatára, aki egyszer azt mondta, hogy nagyra tartja Európa építésének bölcs lassúságát.
Rajta.
Természetesen azzal szeretném befejezni, hogy gartulálok a portugál elnökségnek, és mivel francia képviselő vagyok, büszke vagyok portugál elnökünkre, valamint azokra a körülményekre, melyek azt jelentik, hogy most kettőt kapunk egy áráért!
(DE) Tisztelt elnök úr!
Hölgyeim és uraim! Az Európai Unió egy csapásra kiszabadult alkotmányos patthelyzetéből.
Az új Európai Unió tettrekészebb lesz, demokratikuabb és átláthatóbb, és olyan helyzetben lesz, hogy feladatait sikereseben tudja majd ellátni otthon és világszerte egyaránt.
Ez jó, és e tekintetben gratulálok a portugál elnökségnek.
Ha büszkén említem, hogy a német tanácsi elnökség már ott volt a lisszaboni út kezdetekor is, akkor remélem, nem bánják, hiszen német vagyok.
Nem sikerült még minden porblémát megoldani.
A 751. hely mandátumával és az elnök szavazati jogával kapcsolatos abszurd epizód ezt egyértelművé tették.
Egyáltalán nem kérdéses, hogy a Tanács nem jogosult egy megválasztott képviselő szavazati jogának megszüntetésére, tekintet nélkül annak álláspontjára.
Hálás vagyok azért, hogy a Kormányközi Konferencián mind az elnök, mind pedig a parlamenti képviselők ezt gyorsan és érthetően kinyilvánították.
Van itt azonban egy probléma.
Ez a Parlament összetételét érinti, ami 2014-ig továbbra is tisztázatlan marad.
Meg vagyok győződve arról, hogy ebben benne lesz egy olyan rendszer megtalálása, ami objektív kritériumok szerint határozza meg és irányítja a Parlament összetételét, függetlenül a politikai szeszélyektől.
Nem lehet igaz, hogy a Tanács hatékonyan elosztja a Parlamenti helyeket, mintha hűbérúr lenne.
Erre 2014-ig törekednünk kellene.
Talán nem ismertek fel mostanáig egy fontos előnyt: a szubszidiaritás elvének megerősítését.
Ez egy nagyon fontos lépés a nemzeti parlamentek bevonásába, hogy a szubsziditaritást illetően felelősek legyenek az európai törvényhozásért.
A szubszidiaritás és annak igénye megerősíti a Közösséget, nem pedig gyengíti azt, bizottsági elnök úr.
A jövőben erre is törekednünk kell.
Egyszeren csak azt kérhetem a nemzeti parlamentektől, hogy alaposan használják ki ezeket a lehetőségeket!
(Taps)
Tisztelt elnök úr! Én is üdvözlöm ezt a magállapodást, ami néhány furcsasága ellenére, amilyen az Olaszországnak adott plusz hely, jó csomag, ami ratifikálást érdemel, és az Európai Unió jobb működését hozza magával, miközben javítja annak demokratikus felelősségre vonhatóságát is.
Engedjék meg, hogy a fennmaradó egy percben a második szempontot fejtsem ki kissé részletesebben.
Kirkhope úr épp az imént kérdezte meg, hogy válaszoltunk-e a laekenben feltett kérdésre azzal kapcsolatban, hogy az EU-t demokratikusabban felelősségre vonhatóbbá és polgáraihoz közelibbé tegyük.
Azt mondanám, hogy természetesen elindultunk ebbe az irányba.
Ne feledkezzünk meg egy dologról: Amint a Szerződés hatályba lép, egyetlen európai törvényi szabályozást sem lehet úgy elfogadni, hogy először előtte minden egyes nemzeti parlament meg nem vizsgálná azt, másodszor, az ugyanazon nemzeti parlamentek felé elszámolással tartozó miniszterekből álló Miniszterek Tanácsa jóváhagyása nélkül, majd harmadszor, ezen Európai Parlament jóváhagyása nélkül, melynek tagjait a polgárok közvetlenül választják azért, hogy európai kérdésekkel foglalkozzanak európai szinten.
Ez a felelősségre vonhatósági szint egyetlen nemzetközi struktúrában sem létezik.
Nézzük meg a Kereskedelmi Világszervezet.
Nézzük meg az IMF-et.
Nézzük meg a Világbankot.
Nézzük meg az OECD-t.
Amit csak el tudnak képzelni, a nemzetállam szintje fölött semmi sem rendelkezik ilyen szintű demokratikus felelősségre vonhatósággal.
Azoknak, akik valóban aggódnak a nemzetközi struktúrákban levő demokratikus felelősségre vonhatóság miatt, azokra a szervezetekre és intézményekre kellene összpontosítaniuk.
Büszkének kellene lennünk arra, amit demokratikus Európai Uniónkban elérünk.
(PL) Tisztelt elnök úr! Valóban van egy új Szerződésünk, és ez már önmagában okot ad az elégedettségre.
Van azonban valami, ami ennél is fontosabb - az, hogy ez a Szerződés jó.
Ez egy jó szerződés, mivel válaszol azokra a kihívásokra, melyekkel Európa jelenleg szembesül.
Továbbá teljesíti azokat a célokat is, melyeket kötelezőként határoztunk meg hat évvel ezelőtt a Laekeni Nyilatkozatban.
Ezen céloknak megfelelően a Szerződés megszervezi és egyszerűsíti az Unióban mind az intézményi keretrendszert, mind pedig a jogrendszert.
Demokratizálja az Európai Uniót, egyebek mellett azáltal, hogy megerősíti Parlamentünk törvényhozói szerepét.
Az Uniót közelebb hozza polgáraihoz, és ennek egyik útja az, hogy a polgárok kezdemélnyezésein keresztül teszi.
A kérdés az, hogy az Unió a Szerződés eredményeképpen nagyobb jelentőséggel fog-e bírni a világban és hatékonyabban fog-e fellépni?
Ez azonban nem csak a Szerződés által bevezetett vagy módosított intézményektől függ, hanem elsősorban a tagállamok vezetőinek politikai akaratától.
Amennyiben hiányzik ez az akarat, valamennyi intézményi reform semmibe veszik.
Annak érdekében, hogy a Szerződés ne maradjon haldokló örvény, haldokló dokumentum, egy politikai akarattal bíró közösségért könyörgök az aláíráskor és a ratifikálást követően.
Tisztelt elnök úr! A reformszerződés szövege, melyben a lisszaboni csúcstalálkozón állapodtunk meg egyértelmű előrelépés, előremutató lépés Európa integrációjának történelmében - ezt Európa egyesítésének szeretném hívni.
Így elégedettséggel kellene üdvözölni.
Mindazonáltal bármilyen fontos lépés is, nem az utolsó.
Rövid távon alapvető fontosságú azt látnunk, hogy a Szerződést mind a 27 tagállam ratifikálja.
Mostanra mindenki számára egyértelműnek kellene lennie, hogy nem volt B terv és nincs C terv. A ratifikálást követően folytatnunk kell közép- és hosszú távon a szükséges reformokat és politikákat mindaddig, amíg el nem érünk egy teljes összhangot Európa történelme és földrajza között az európai transznacionális demokrácia keretein belül.
A megkönnyebbülés jelen pillanatában az is alapvető fontosságú, hogy megszabaduljunk minden demokratikus szenteskedéstől és demagógiától, és beismerjük, hogy ebben az összetett világban a politikai vezetés professzionális szakértelmet kíván meg - jobban, mint valaha - , ami nem lehet népszavazások tárgya.
Meg kell kérnünk az embereket, hogy igennel vagy nemmel döntsenek az elvekről és az alapokról, ne pedig bonyolult szakkifejezésekkel és komplikált kompromisszumokkal.
Egyébként be kell tartanunk a nem kötelező megbízás elvét.
Másrészt azt is be kell ismernünk, hogy a ma ünnepelt előrelépés ára az átláthatóság és az őszinteség volt.
Az emberek és köztünk, politikai vezetők közt tátongó szakadék Lisszabon után is ugyanolyan nagy marad, amilyen volt.
Addig bontatlanul kell hagynunk a pezsgőket, amíg ezt a szakadékot át ne hidaltuk.
(CS) Tisztelt elnök úr! Mint a Az Európai Unió jövőjéről szóló konvent korábbi tagja, mint az egyetlen olyan nemzeti parlamenti képviselő, aki részt vett a tárgyalásokban, és már a kezdetektől meggyőzősésesen ellenzi az Alkotmányt, örömmel mondhatom, hogy Lisszabonban győzedelmeskedett a józan ész, legalábbis bizonyos fokig.
Az Európai Alkotmány elképzelése már a kezdetektől hibás volt.
Boldog vagyok, hogy elálltunk tőle, és boldog vagyok, hogy országom egyike volt azoknak ,akik ehhez hozzájárultak.
Az EU nem egy állam, és sosem lesz az, így nem lehet alkotmányunk.
Kormányközi szerződésen kell alapulnia, és ennélfogva a tagállamok, a nemzetállamok továbbra is az európai integráció folyamatának sarokkövei maradnak.
Ami a tartalmat illeti, valamennyiünknek tetszettek bizonyos szempontjai, míg mások nem.
Másrészről, én személy szerint örülök a nemzeti parlamentek és a nemzeti közigazgatási szervek szerepének megerősítésének az úgynevezett rugalmassági záradékon keresztül.
Ami viszont nem tetszik,. Az a nemzeti vétójog csökkentése.
Azonban, mivel realista vagyok, tisztában vagyok azzal, hogy elértük lehetőségeink korlátait.
Mindazonáltal fontosnak tartom azt a tényt, hogy ez az első alkalom az EU történelmében, hogy egy, a játékasztal mellett kidolgozott mesterséges elképzelést bizonyos szinten át kellett dolgozni, miután a valóság próbája alá vetettük.
Ebből abban bízom, hogy az EU a jövőben is azt fogja kinyilvánítani, hogy el tud szakadni bizonyos elképzeléseitől, melyek alkalmatlannak bizonyultak, amilyen szerintem például az 50 éves elavult föderalista modell.
Ezek alapján abban bízom, hogy az EU el fog tudni mozdulni egy valódi, rugalmas, decentralizált kormányközi szervezet irányába, mely képes megfelelni a 21. század kihívásainak.
Tisztelt elnök úr! Bízom azonban abban, hogy a Parlament nem enged annak a kísértésnek, hogy újjáélessze a már halott alkotmányos elképzelést, mivel az csupán azt illusztrálná, hogy egy elefántcsonttorony.
(PL) Tisztelt elnök úr! Nem gondoltam, hogy a múlt hét ilyen sikeresen zárulhat.
A lisszaboni csúcstalálkozón először az új reformszerződést fogadtuk el, ami hatalmas siker, és szívből gartulálok José Sócrates miniszterelnök úrnak és Barroso elnök úrnak, is természetesen mindnyájunknak.
Mindennemű megvétózási szándék, vagy a végső formájával kapcsolatos csatározás nélkül átment.
Véleményem szerint ez azt jelenti, hogy az Európai Unió kiemelkedett intézményi válságából.
Másodszor, jó hírek érkeznek országomból, ahol tagadhatatlan sikert jelent, hogy az utóbbi napokban eltávolították az Európa-ellenes és szélsőjobb kormányt.
A lengyelek álláspontja megerősíti azt, amit már számos alkalommal említettünk - a lengyelek többsége támogatja az eruópai integrációt, a lengyelek azt akarják, hogy Lengyelország partnere legyen az Európai Uniónak, nem pedig ellensége.
Az ilyen események tagadhatatlanul optimizmust hintenek el közös európai projektünk jövőjét illetően.
Úgy vélem, hogy Európai Unió már megfelelt a jövő jelentette kihívásoknak, és, amint azt Sócrates úr helyesen észrevette, az Európai Unió most erősebb és nemzetközileg összetartóbb struktúra, valamint határozottan erősebb partner a nemzetközi globális kapcsolatok során folytatott tárgyalásokban.
A Tanács hivatalban lévő elnöke és a közös kül- és biztonságpolitikáért felelős főképviselő pozíciói hatalmas fegyvert jelentenek, melyek, amennyiben helyesen alkalmazzák azokat, megerősíthetik az Európai Unióról alkotott képet.
Ezen megállapodás egyik legfontosabb eredménye továbbá az, hogy az Európai Unió Alapjogi Chartája törvényileg kötelező jelleget kapott.
Remélem, hogy az új lengyel kormány visszavonja azt a döntését, miszerint kizárja a lengyel állampolgárokat a Charta Szolidaritás című IV. fejezetének rendelkezéseiből.
Ez a fejezet olyan munkavállalói és szakszervezeti jogokra vonatkozó rendelkezéseket tartalmaz, melyek különösen fontosak a lengyelek és az európai baloldal számára.
Tisztelt elnök úr! Szeretnék gratulálni a portugál elnökségnek a körülményekhez képesti kiváló eredényeihez.
Van azonban egy dolog, amiről nem szabad megfeledkeznünk: a Az Európai Unió jövőjéről szóló konvent alapvető elképzelését továbbra is meg kell valósítani, azaz azt, hogy áthidaljuk az intézmények és az európai polgárok közt tátongó szakadékot.
Most már rendelkezünk azokkal az eszközökkel, melyeket közös európai politikánkban alkalmazhatunk.
Politikai akaratra és eltökéltségre van szükségünk.
Most minden a megvalósításra összpontosul, és két olyan alapelv van, melyre jelen Lisszaboni Szerződés megvalósítását alapoznunk kell: elsőként a szubszidiaritás.
Az EU képességeinek meghatározása egyértelműen bátorító eredmény, melyhez a nemzeti parlamentek megnövekedett szerepe és felelőssége kapcsolódik, mivel polgárainknak észre kellene venniük, hogy az Európai Közösség hatékonan kezeli a Közösség problémáit, és közben tartózkodik attól, hogy ott, ahol szükségtelen, beavatkozzon életükbe.
A második alapelv a szolidaritást illeti, ami az Európai Közösség alapvető értéke.
Ha egyetértünk a degresszív arányosságba az Európai Parlament jövőjének alakítását illetően, akkor az egyértelműen a szolidaritás kifejezése, és ezért hálás vagyok.
A szolidaritás másik fontos tesztje az energiabiztonsággal kapcsolatos közös külpolitika létrehozása lesz, amint az az Európai Parlament a múlt hónapban javasolta, beleértve egy különleges energiáért felelős főképviselőt, aki a külügyi főképviselő alatt teljesítene szolgálatot.
Végül idézném a szolidaritás helyes meghatározását, melyet Barroso elnök úr mondott orosz kollégájának tavaly májusban Samarában, miszerint az EU szerinti szolidaritás értelmében Lengyelország és Észtország ugyanolyan fontosak, mint Németország vagy Portugália.
(PL) Tisztelt elnök úr! A lisszaboni csúcstalálkozót követően az Európai Szerződés megvitatása lezártnak tekinthető, mivel már csak egy végső célunk van - ratifikálni a Szerződést, amilyen gyorsan és hatékonyan csak lehet.
Itt a Parlamentnek is van szerepe: kérem, ne feledjék, hogy a Szerződés értelmében nagyobb fontossággal bírunk, mint korábban.
Három pont vár megfontolásra: a közös kül- és biztonságpolitikáért felelős főképviselő szerepének és feladatainak jellemzése, valamint megválasztásának kérdése, ami az Európai Tanáccsal történő közös döntés lesz 2009. január 1-től.
Ezt a közös döntést számos területen elő kell készítenünk, elsősorban a biztonság és az igazságszolgáltatás területén.
Harmadszor, politikai vitát kell tartanunk, hogy véglegesítsük azon elveket, melyek alapján az Európai Tanács elnöke el fog járni, különös tekintettel az Európai Parlamenthez fűződő viszonyára.
Mégis, a legfontosabb dolog a retifikálás, és ez nagy mértékben rajtunk, az Európai Parlament képviselőin múlik.
Minden országban különbözőképpen fog történni.
Meg kell találnunk a módját, hogy meggyőzzük polgárainkat, ez nem csak az Unió sikere, nem csak a politikusoké, hanem mindenekelőtt az övék.
Ez a legfontosabb feladatunk - a ratifikálás.
Köszönöm, és gratulálok.
Tisztelt elnök úr!
Hölgyeim és uraim! Szeretnék köszönetet mondani a csúcstalálkozó és a Lisszaboni Szerződés kapcsán folytatott kiváló vitáért.
Elsőként, mondhatunk, amit akarunk erről az új Szerződésről, de egy dolgot senki sem tagadhat, mégpedig azt, hogy Európa a Szerződés eredményeképpen erősebb.
Ez a Szerződés megerősíti az európai értékeket, azokat a jó értékeket, melyek mindig is az európai integrációs projekt alapjául szolgáltak.
Ez a Szerződés fellendíti az erurópai gazdaságot, és olyan körülményket teremt Európának, mellyel az jobban be tudja tölteni szerepét a világban.
Amint azt többen megjegyezték, ez egy olyan Szerződés, ami az európai intézményeket és Európa politikai alkalmazásait demokratikusabbá teszi.
Ez a Szerződés hatékonyabb döntéshozatallal ruházza fel a 27-ek Európai Unióját.
Akik szeretik a demokráciát, azok azt is szeretik, ha a demokráciát olyan módszerként tartják tiszteletben, hogy az hatékony döntéshozatalt tesz lehetővé, és mindazok, akik követik Európa politikai életét megértik, hogy Európának hatékonyabb döntéshozatalra van szüksége.
Végezetül azt szeretném mondani, hogy bárki, akinek kétsége lenne a Szerződés és Európa képességei felől, kérem, ébredjen rá a valóságra; a világ már meghozta a Szerződéseel kapcsolatos konklúzióját.
Európa erősebb lett, jobban meg tud felelni a globális kihívásoknak, jobban meg tud feleni a stratégiai kihívásoknak, és Lisszabon óta a világ azzal a reménnyel néz Európára, hogy az újra magára vállalja a világban betöltött szerepét.
Nem; ez a Szerződés előrelépést jelent számunkra.
Mások már említették ezt Európáról: nem, semmi kétség, ébresztő, erősebbek vagyunk.
Európa magabiztosabb a Lisszaboni Szerződés óta, és Európa most olyan helyetben van, hogy a jövőre vetheti szemét; védekezésből támadásba mehet át.
Graham Watson volt olyan kedves, és említette Pessoát beszédében.
Nagyon meg szeretném köszönni neki ezt a személyes kedvességet, mivel Pessoa nagy költőink egyike, és újfent szeretnék tőle idézni: egyszer a "jövő nosztalgiájáról” beszélt.
Európaiként én is nosztalgikus vagyok a jövővel kapcsolatban, és nosztalgikus vagyok azzal az időszakkal kapcsolatban, amikor Európa a jövőt vitatta meg, megmutatva a vezetői képességeit, és nosztalgiával tekintek azokra a napokra, és úgy vélem, ez a Szerződés megadja azokat a feltételeket, melyekkel Európa képes lesz erre.
Ha megengedi, elnök úr, két dolgot szeretnék tisztázni: az egyik a Parlament elnökével kapcsolatos, meg kell mondani a képviselőknek, hogy senkinek sem jutott eszébe, hogy a Tanács az javasolhatja, hogy a Parlament elnöke elveszítheti szavazati jogát.
Az elnöknek természetesen megmarad ez a joga; nem tudom, hogy merült fel ez a hibás elképzelés, de a Tanács abban döntött, hogy ennek a Parlamentnek 751 tagja lesz (750 plusz az elnök).
A következőkben pedig azt szeretném mondani, hogy a Ioannina Kompromisszum megoldásra került, ahogy azt én mindig is mondtam.
A Ioanninának törvényileg kötelezőnek kell lennie, de nem szabad bele kerülnie a Szerződésbe, és az általunk javasolt határozat és jegyzőkönyv jelentette megoldás teljesen megfelel a nekünk adott utasításnak.
Én is ki szeretném fejezni hálámat az előző elnökségnek, amint azt mindig is tettem, és továbbra is tenni fogom.
Jelen Szerződés teljes folyamatában két döntő pillanat volt.
Az elsőre tavaly októberben került sor, amikor Angela Merkel úgy döntött, hogy a Szerződés lesz elnöksége, majd a következő elnökségek legfontosabb kérdése.
Ez a lépés politikai bátorságtot igényelt, és politikai kockázat volt.
Akkor senki sem gondolta, hogy van esély a sikerre.
Ezt döntő pillanatnak tartom, mivel Európának vissza kellett térnie a politikához, csakúgy, mint a bátorsághoz és a politikai kockázathoz.
A másik döntő pillanat, amint azt korábban már említettem, az volt, amikor úgy döntöttünk, megragadjuk az alkalmat az utolsó tanácsi ülésen, hogy még októberben megállapodásra jussunk, ahelyett, hogy decemberre hagynánk.
Végezetül, elnök úr, azzal szeretném befejezni, hogy elmondom, természetesen sok ember, sok olyan európai, aki sosem hitt Európában, olyan elégedetlen most ezzel a Szerződéssel, mint bármilyen szerződéssel lett volna.
Azonban vannak talán olyanok, akik másmilyen szerződést szeretnének, és velük érdemes párbeszédet folytatni, hogy elmondjuk nekik, ezen a ponton vagy az az alternatíva, hogy ezt a Szerződést választjuk, vagy az, hogy megmaradunk az intézményi válság időszakában.
Úgy vélem, hogy azok, akik felismerik, hogy egy politikusnak a reaslitással kell törődnie, semmint a képzelettel, támogatni fogják a Lisszabonban meghozott döntést.
Ami a ratifikálást illeti, szeretném egyértelművé tenni, hogy ez az egyes országok dolga.
Azonban demokrataként nem tudom elfogadni azokat, akik ehhez országos népszavaásért kiáltanak, megpróbálva csökkenteni a képvieleti demokráciát, kihívást intézve a parlamenti ratifikálás legitimitásának.
(Taps)
Demokrata vagyok és Európa demokratikus, és mint demokraták, minden ország a legjobb módon szabadon dönthet a ratifikálásról.
Végezetül, tisztelt elnök úr, hölgyeim és uraim; igen, nagyon büszke vagyok; igen, nagyon elélgedett vagyok; igen, nagyon megtisztelve érzem magam azért, hogy sokakkal együtt részese lehetek annak a történelmi és döntő pillanatnak, amikor a Lisszaboni Szerződés megszületett, mivel ez azt jelenti, hogy Európa haladni fog.
(Hangos helyeslés)
Hivatalban lévő elnök úr! Én is szeretnék néhány őszinte köszönő szót szólni, főleg Luís Amado, to Manuel Lobo Antunes külügyminiszternek, valamint Mendonça e Moura nagykövet úrnak és a Jean-Claude Pires koordinációja alatt lévő Jogi Szolgálatnak.
Tisztelt elnök úr! Thyssen asszony egy sajátos kérdést vetett fel: érhetünk-e el haladást most és a végső ratifikálás között?
Amint azt említettem, az európai polgárok felé felmutatott eredményekkel segíthetünk abban, hogy a ratifikálást elősegítő helyes politikai környezetet hozzunk létre.
Hiba lenne csökkenteni teljesítményünket, és a Bizottság központi kettős stratégiájával ellentétes lenne, ami kimondja, hogy egyszerre kellene megoldanunk a politikai intézményi kérdéseket és konkrét eredmélnyeket felmutatnunk polgáraink számára.
Épp ellenkezőleg, ennek a Bizottságnak, és biztos vagyok benne, hogy ennek a Parlamentnek is aktívnak kellene lennie abban - és együtt még aktívabbak lehetnénk -, hogy elősegítünk egy európai polgári tervezetet.
A második kérdés a kommunikációt és a demokráciát illeti.
A szerződéssel kapcsolatos kommunikáció és annak magyarázata a közvélemény felé elsődleges fontosságú nemzeti hatóságaink felelőssége szempontjából.
Azonban az az európai intézmények feladata.
Egyetértek azzal, amit Queiró úr említett az Európai Parlament ebben a kérdésben játszott szerepénk fontosságáról.
Mi a Bizottságban készek vagyunk arra, hogy elfogadjuk felelősségünket szoros együttműködésben a tagállamokkal és az Európai Parlamenttel.
Egyetértek azokkal a pontokkal, melyet Kelam és Nassauer urak említettek a szubszidiaritás kapcsán.
Nagyon fontos felhívni a figyelmet ezen Szerződés hozzáadott értékére a demokrácia szempontjából.
Európát demokratikusabbá és felelősségre vonhatóbbá teszi, valamint nagyobb hangsúlyt fektet a szubszidiaritásra.
A szubszidiaritás Európa és az európai intézmények megerősítésének egy módja, mivel azáltal, hogy szoros együttműködésben dolgoznak a polgárokkal, több legitimitást kapnak, és jobb döntéseket hozhatnak.
Úgy vélem továbbá, hogy kommunikációnkban helyes, amint arra Corbett úr rávilágított, hogy elmagyarázzuk az új demokratikus dimenziót.
Mi, itt az Euirópai Unióban büszkék vagyunk arra, hogy ezt a fajta demokratikus rendszert mondhatjuk magunkénak.
Mindig javíthatunk rajta, azonban nincs még egy olyan hely a világban, ahol olyan demokratikus részvétel lenne nemzetközi szinten, mint az Európai Unióban.
A kommunikáció terén azt is egyértelművé kellene tennünk, hogy megerősített kapacitásunk a polgárokért tevékenykedjen az őket érintő területeken, így például a klímaváltozás, az energia és a migráció kapcsán.
Ezek konkrétan érintik polgáriankat, és mi foglalkozunk ezekkel az aggodalmakkal.
Kommunikációs szempontból arra is rá kell világítanunk, hogy nagyobb lehetőségünk van fellépnünk a nemzetközi színtéren is.
Végezetül, ki szeretnék emelni egy pontot, amit Poignant úr világossá tett, és köszönöm, hogy felhívta a figyelmet Jean Monnet fontosságára.
Igaz, hogy ez nem tökéletese Szerződés, azonban néha azt mondják az emberek, hogy feladjuk alapító atyáink értékeit és elkötelezettségét.
Ez nem igaz.
Azt tesszük, amit Jean Monnet és egyebek is mondtak, ami ezen projekt pas à pas - lépésről lépésre - történő építése, és ezt oly módon kell tennünk, hogy elismerjük, hogy el kell köteleznünk magunkat polgáraink irányába, konkrét feladatokat kell teljesítenünk és konkrét eredményeket kell felmutatnunk.
A lisszaboni csúcs, azzal, hogy a Szerződésre és az intézményekre összpontosított, és a második napon megmutatva a globalizáció és annak az útját, hogy együtt miként erősíthetjük meg képességeinket a globalizáció jelentette kihívások megválaszolásához, valóban meghatározta a jövő Európájának irányvonalát.
Így tehát hatalmas siker, és a portugál elnökségnek, a tagállamoknak és az Európai Parlamentnek, illetve a Bizottságnak ezt a tényt valóban ünnepelnie kellene, és megújult bizalommal kellene a jövőbe tekintenie.
(Taps)
Nagyon köszönöm, bizottsági elnök úr.
Ez a vita rámutatott arra, hogy hihetünk európai kontinensünk jövőjében.
Még jobban el kell köteleznünk magunkat az érte folyó munka mellett.
Nagyon köszönöm.
A vitát lezárom.
Írásbeli nyilatkozatok (az eljárási szabályzat 142. cikke)
írásban. - (FR) Első szavaimmal gratulálni szeretnék a tagállamok vezetőinek a Lisszabonban meghozott történelmi jelentőségű megállapodáshoz, ami többévi intézményi bizonytalanságnak vet véget.
Üdvözlöm a francia elnök, Nicolas Sarkozy szüntelen vakmerő munkáját, bökcsességét és pragmatizmusát, és Angela Merkel kiváló német elnökségét, mely 2007 első felében útjára bocsátotta az intézményi napirendet.
Szeretném ezen gratulációk között megemlíteni Valéry Giscard d'Estaing elnök úr kiváló és hatalmas munkáját.
Ez a megállapodás a régi szöveg legfontosabb politikai előnyeire talált rá: egy stabil elnökség az Euirópai Unió részére, egy, az európai diplomáciáért felelős személy, valamint egy új szavazási rendszer, ami kiszélesíti a minősített többségi szavazást, miközben megerősítette az Európai Parlament erejét.
Sajnálom, hogy elhagyták az Európai Unió jelképeit (a zászló, a himnusz és a jelmondat).
Ez a Szerződés figyelembe veszi a régi Szerződést elutasító franciák és hollandok üzeneteit is azzal, hogy nem tartja meg az alkotmányi jelleget, ami az eredeti szövegnek sajátja volt, és az Európai Unió szerződéseiben nem az európai közpolitikák gyűjteménye valósul meg, melyek inkább az európai demokrácia jelenlegi működésének részei.
írásban. - (HU) Nagy lépésnek tartom, hogy a Lisszabonban jelenlévő politikusok felelősségük tudatában, történelmi sérelmeiket félretéve megállapodásra jutottak egy hat éve húzódó Szerződésről, amely meghatározza majd Európa arculatát, és kijelöli annak hatékony működési kereteit.
Fontos, hogy az idén december 13-án aláírásra kerülő dokumentum tagállami ratifikációs folyamata is zökkenőmentesen menjen végbe.
Lényeges, hogy az Európai Parlament továbbra is támogatásáról biztosítsa a reformszerződést, és itt hívjuk fel ismételten a tagállamokat a ratifikációs folyamat fontosságára!
Magyarország mindig is támogatatásáról biztosította az alkotmányos folyamatot és bízott abban, hogy a tagállamok előbb-utóbb megtalálják a közös hangot, és sikeresen tudják továbbvinni az európai integráció folyamatát.
Az Európai Parlament Külügyi Bizottságának tagjaként fontosnak tartom hangsúlyozni, hogy az elfogadott dokumentum sikeresen járulhat hozzá egy hatékonyabb és a világ diplomáciai színpadán hatékonyabb európai uniós külpolitikához.
De nemcsak a külpolitika terén hoz várhatóan változást a reformszerződés, hanem számos más, az Unió hatékonyságát meghatározó kérdésben, így lehetőség nyílik, hogy a 2009-ben felálló új Európai Parlament és Európai Bizottság már hatékonyabb, átláthatóbb és demokratikusabb alapokon tudja működését megkezdeni.
A közös siker elsősorban az együttes cselekvés politikai szándékán múlott, most örüljünk a megállapodásnak, de annak érdekében, hogy a folyamat sikeres legyen, nem lehet megállni, a közös munkát folytatni kell, hogy a ratifikációs folyamat sikeresen végbemenjen.
A reformszerződéssel kapcsolatos megállapodás érdekében túl sok ajándékot osztottak ki Lisszabonban zárt ajtók mögött: Olaszország egy plusz helyet kapott az Európai Parlamentben, Bulgária a cirill 'evro'-t, Lengyelország az elkövetkező években folytathatja a döntéshozatali folyamat blokkolását, és Ausztria kizárhatja a német diákokat egyetemeiről.
Ez egy középkori lóvásár, és szembefordul azon etőfeszítéseinkkel, hogy nagyobb átláthatóságot biztosítsunk az Unióban.
Minazonáltal örülhetünk, hogy végre valahára, évek vitáit követően megállapodásra jutottunk; pont, mivel ez Szerződés javulást jelent a jelen helyzethez képest.
Nem a legelegánsabb megállapodás, de nagyobb demokráciát biztosít Európa számára.
Több befolyást ad az Európai Parlamentnek és a nemzeti parlamenteknek, lehetővé teszi az európai polgárok számára, hogy nagyobb közvetlen befolyást gyakoroljanak a politikára.
A koppenhágai kritériumok szigorú alkalmazása szükségszerű, és végezetül a "narancskártya” bevezetése jelentette nagyobb demokratikus elszámoltathatóság, ami megadja a nemzeti parlamenteknek azt a lehetőséget, hogy a szubszidiaritás alapján megtámadják az európai törvényhozást.
A reformszerződéssel kapcsolatban ugyanaz az igazság, mint az Európai Alkotmánnyal.
Ezek a nemzetközi szervezetet, azaz az Európai Közösséget, valamint a tagok közti egységet, azaz az Európai Uniót kontinentális szuperállammá szeretnék változtatni.
Kieszközlik ezen szuperállam elismerését is (csatlakozás az 1950-es Emberi Jogok Európai Egyezményéhez, melyhez csak államok csatlakozhatnak).
Új utat nyitnak egy egységes európai törvény létrehozásához a tagállamok bevonása nélkül (az Európai Unió Alapjogi Chartájának az Európai Bíróság magyarázatán keresztül).
Hosszú ideig sorolhatnánk hasonló jelentőségű példákat.
Tekintettel a helyzetre, az új szuperállamban összeütközésbe kerülünk az európaiak jogainak garantálásával, mivel mindezidáig a tagállamok voltak azok, akik ezeket a garanciákat alkották polgáraik számára.
Ezt a problémát a reformszerződés szinte egyáltalán nem érinti.
Hiszen a népek jogai nem jelentenek egyebet, mint az emberi jogok közösségi szintre hozását, a szuperállam létrehozására irányuló projekt miatt emberi jogi válsággal nézünk szembe Európában.
Így tehát el kell utasítanunk a reformszerződést, és hozzá kell látnunk egy olyan rendszer alapjainka lerakásához, ami garantálja a népek jogait az európai integráció feltételei szerint.
Ha ezt nem tesszük meg, akkor Európát a totalitarizmus újabb kirobbanása fenyegeti.
Napirend
Hölgyeim és uraim! A politikai képviselőcsoportok megállapodásával és a eljárási szabályzatunknak megfelelően a következő napirendi módosításokat javaslom a jelen ülés-re.
Először azt javaslom, hogy a határozati indítványok megszavazását, melyet azért terjesztettek elő, hogy zárjuk le az EU-Oroszország csúcstalálkozóval kapcsolatos vitát tegyük át Brüsszelbe a következő ülés-re.
az ALDE képviselőcsoport nevében. - Tisztelt elnök úr! Felszólalok és rendreutasítást kérek az eljárási szabélyzat 166. cikke értelmében, és hivatkozva a 45, 77, 89, 113 155. cikkekre.
Tegnap azt a döntést hoztuk, hogy ezen a héten határozatra kerül sor az EU-Oroszország csúcstalálkozóval kapcsolatban, és képviselőcsoportom úgy véli, hogy ehhez ragaszkodnunk kellene.
Ismerem azt a szándékot, ami megpróbálja visszafogni ezt a döntést, de remélem, hogy a Ház ésszerűen kikerüli a politika ezen szűklátókörű megközelítését.
(Taps)
Egyéb megjegyzés?
a PSE képviselőcsoport nevében. - (DE) Tisztelt elnök úr!
Ez most a képviselőtársakat is érinti.
Nem tájékoztattak bennünket erről a kérvényről; valószínűleg valamilyen kommunikációs probléma léphetett fel tegnap.
Sem az Európai Néppárt (Kereszténydemokraták) és az Európai Demokraták Képviselőcsoportja, sem az én képviselőcsoportom nem hallott erről a kérelemről.
Ez az oka annak is, hogy miért érezzük aránylag lenézettnek magunkat, és miért tartózkodtunk a szavazástól.
Mindketten - azaz képviselőtársam, Daul úr és jómagam - indítványoztuk a mai reggelen azt a javaslatot, hogy gondosan készítsék el ezt a határozatot.
Tudomásul vesszük a határozatra vonatkozó igényt, és azzal a feltétellel fogadjuk el, hogy gondosan elkészítik a javaslatot.
A csúcstalálkozót követően hozzáférhetővé kell tennünk minden információt a javaslat elhalasztásától a csúcstalálkozó utánig.
a Verts/ALE képviselőcsoport nevében. - (DE) Tisztelt elnök úr! Nem tudom, hogy a nagy csoportokon belül milyen erős a kommunikáció.
Mindig mondtuk, hogy határozatot akarunk - erről tájékoztatást kaptak a Főtitkárok.
Azt mondtuk, hogy ha ezellen emelik fel a hangjukat, akkor mi is így teszünk a hétfő reggeli szavazáson, mivel jogunkban áll.
Mindig ezt mondtuk, és ha erről nem tájékozódtak, az nem a mi problémánk, hanem az Önöké.
Ami a tartalmat illeti: egy új, szélsőségek elleni törvényt fogadtak el például Oroszországban az utóbbi hetekben, ami egyértelműen korlátozza a sajtó- és véleménynyilvánítási szabadságot.
Így tehát azt akarjuk, hogy a csúcstalálkozó előtt kerüljön sor a határozat elfogadására, hogy az EU-nak lehetősége nyíljon arra, hogy véleményt nyilvánítson a helyzetről Oroszországban ezen a határozaton keresztül.
Még mindig meg tudunk fogalmazni egy határozatot az eredmények alapján a csúcstalálkozó után, de ennek a Parlamentnek, mely politikai akar lenni, ugyancsak el kellene fogadnia a többség véleménynyilvánítási politikai szabadságát a csúcstalálkozó előtt, hogy megmutassuk az orosz kontinensnek, mit gondolunk a szabadságról és a demokráciáról itt, ebben az Európai Parlamentben.
(Taps)
(DE) Tisztelt elnök úr! Természetesen valamennyien értjük ezt.
Cohn-Bendit úr precízen kijelentette, mit is gondolunk valamennyien.
Azonban ebben a Házban van eljárási szabályzat, nem csupán azért, mert gyötörni szeretnénk az embereket, hanem mivel a nagy, 200 tag fölötti képviselőcsoportok ugyancsak küzdenek problémákkal, melyek talán kevésbé vannak jelen Önöknél, Cohn-Bendit úr, egy kisebb csoportban, mégpedig az, hogy együtt kell tudnunk tanácskozni.
Ha összeadjuk az Európai Néppárt (Kereszténydemokraták) és az Európai Demokraták Képviselőcsoportja és az én képviselőcsoportom képviselőit, akkor jóval 450 képviselő van ebben a Házban, akiknek egy kevés időre van szükségük a konzultációra.
Így tehát a következő javaslatot tenném : azt, amit itt Cohn-Bendit úr mondott, hogy közöljük az orosz oldallal, hogy ezt a törvény tisztességtelennek tartjuk, és hogy vissza kellene vonni, a Bizottság és a Tanács innen kezdve folytathatja.
Ez természetesen a teljes Európai Unió akaratának kinyilvánítása, ami ezen a megbeszélésen keresztül nyilvánvaló lett.
Egy határozatot azonban, ami 60-70 elemet tartalmaz, meg kellene vitatni, hiszen csak úgy fog működni.
Így tehát vitát szeretnénk, határozati tervezetet, majd szavazást a következő ülésen.
Ez gyakorlatilag tisztességes kompromisszum.
Kérem, fogadják el!
Hölgyeim és uraim! Eljárási szabályzatunk szerint helyes az az álláspont, amit Watson úr említett, és jól meg van alapozva az eljárási szabályzatban.
Evidens azonban, hogy véleménykülönbség van ebben a kérdésben.
Az eljárási szabályzattal összhangban az egyetlen lehetséges módon fogjuk megoldani ezt a kérdést, ami azon alapul, hogy a Parlament szuverén.
Így tehát két szavazásra kerül sor: az első szavazás arról szól, hogy akarnak-e szavazni erről a kérdésről.
Ha ezen szavazásnak negatív az eredménye, akkor változatlanul hagyjuk a napirendet, és nem lesz módosítás.
Ha úgy döntenek, hogy szavazni akarnak, akkor szavazni fogunk a kérdésről, azaz, hogy elhalasztásra kerüljön-e a határozati indítvánnyal kapcsolatos szavazás.
Így tehát szavazásra bocsátom a kérdést, hogy a Parlament szeretne-e szavazni erről a kérdésről.
(A Parlament úgy döntött, hogy szavaz a kérdésről)
Következésképpen most szavazásra bocsátom azt a javaslatot, amit felterjesztettem Önöknek, miszerint, az EU-Oroszország Csúcstalálkozóról szóló határozati indítvánnyal kapcsolatos szavazást tegyük át a következő, brüsszeli ülésre.
Azok, akik mellette szavaznak, amellett szavaznak, hogy tegyük át a szavazást a következő ülése, és azok, akik ellene szavaznak, amellett szavaznak, hogy tartsuk meg a napirendet jelenlegi formájában.
(A Parlament elfogadta a javaslatot)
Másodszor, azt javaslom, hogy a következő két jelentés, ami jelenleg vitaként szerepel csütörtökön 15 és 16 óra között, közvetlenül szavazás tárgya legyen csütörtökön déli 12 órakor:
Margie Sudre jelentése a Halászati Bizottság nevében, az Európai Közösség és a Madagaszkári Köztársaság közötti halászati partnerségi megállapodás megkötéséről szóló tanácsi rendeletre irányuló módosított javaslatról - C6-0064/2007 -, és
Emanuel Jardim Fernandes jelentése a Halászati Bizottság jelentése, az Európai Közösség és a Mozambiki Köztársaság közötti halászati partnerségi megállapodás megkötéséről szóló tanácsi rendeletre irányuló módosított javaslatról - C6-0284/2007 -.
Ha nincsenek hozzáfűzések, akkor ezeket a szavazásokat közvetlenül beemeljük a csütörtöki szavazások órájába, déli 12 órakor.
Tisztelt elnök úr! Felszólalok és rendreutasítást kérek,ugyanazon a jogalaop, mint Watson úr.
Csak arra szeretnék rámutatni, hogy nagyon fontos vitánk volt a demokrácia növekedéséről az EU-ban.
Ez a taktika, ami látszólag sikeres volt, azt demonstrálja, hogy a demokráciát, még ebben a Parlamentben is tovább kell bővíteni.
Elmondhatom - mint egy nagy képviselőcsoport, a PPE-DE képviselőcsoport tagja, melyre büszke vagyok - hogy a a határozat meg nem tartását más képviselőcsoportoknak tulajdonították.
Eztán kiderítettem, hogy ez a két nagy képviselőcsoport közti megállapodás volt.
Elég egyértelmű, hogy ez az eljárás nem kielégítő.
Elfogadom a döntést.
Az lenne a gyakorlati javaslatom, elnök úr, hogy biztosítsuk, hogy az EU-Oroszország Csúcstalálkozó vitájának teljes, szó szerinti beszámolóját mutassa be a Tanács hivatalban lévő elnöke és a Bizotság elnöke Putyin elnöknek a csúcson - ne utána.
(Taps)
- (FR) Tisztelt elnök úr! Ami a halászatról szóló jelentések bejegyzését illeti, nem tudom, hogy tolmácsolási hiba volt-e, de Ön azt mondta, hogy az vitával együtt kerül sor, és rajta van a csütörtök délelőtti napirenden.
Vita nélkül kerül rá sor.
Így azt gondolom, hogy tolmácsolási hiba volt.
Hölgyeim és uraim! Azt javasoljuk, hogy ezek közvetlenük a szavazások órájába kerüljenek be csütörtökön déli 12 órára.
Jelenleg a vita alat találhatók csütörtökön 15 és 16 óra között.
Így azt javasoljuk, hogy vita nélkül kerüljenek szavazásra csütörtökön déli 12 órakor.
(A Parlament elfogadta a javaslatot)
1.
Az EK és Chile közötti társulási megállapodáshoz csatolt, a Bulgária és Románia Európai Unióhoz való csatlakozására figyelemmel készült jegyzőkönyv elfogadása (szavazás)
- Javaslat: Helmuth Markov (A6-0361-2007)
2.
Tudományos és technológiai együttműködés az EK és Svájc között (szavazás)
- Jelentés: Angelika Niebler
3.
Közösségi növényfajta-oltalom (szavazás)
- Jelentés: Neil Parish (A6-0373-2007)
4.
Az atomenergia területén való polgári jogi felelősségről szóló 1960. július 29-i Párizsi Egyezmény módosításáról szóló 2004. február 12-i jegyzőkönyv Szlovénia általi ratifikálása (szavazás)
- Javaslat: Giuseppe Gargani (A6-0369-2007)
5.
Az ENSZ-EGB Espoo-i Egyezménye első és második módosításának jóváhagyása (szavazás)
- Jelentés: Miroslav Ouzký (A6-0395-2007)
6.
Bulgária és Románis csatlakozása az Európai Közösségek pénzügyi érdekeinek védelméről szóló 1996. július 26-i egyezményéhez és az ehhez csatolt különböző jegyzőkönyvekhez (szavazás)
- Jelentés: Jean-Marie Cavada (A6-0360-2007)
7.
A Schengeni Információs Rendszer (SIS) környezetét szolgáló kommunikációs infrastruktúra (határozat) (szavazás)
- Jelentés: Carlos Coelho (A6-0357-2007)
- A szavazás előtt:
előadó. - (PT) Tisztelt elnök úr! Mivel kezd későre járni, csak három rövid megjegyzés: először: a Parlament bánja a SIS II-vel kapcsolatos késlekedést; másodszor: a Parlament sürgető helyzettel szembesül, mivel ha nem döntünk most, akkor a tagállamoknak lehet, hogy helyre kell állítaniuk belső határaikat, ami elfogadhatatlan; harmadszor: a Parlament előnyben részesíti a SISNET-tel történő megállapodás technikai megoldását, és a megállapodás s-Testával történő alternatív megoldását pénzügyileg károsnak tekinti, azonban sajnos mindkettőt az asztalon kell tartanunk, hogy megelőzzük a határok emelését, amit senki sem akar.
8.
Az Európai Parlament és a Tanács határozata az európai globalizációs alkalmazkodási alap mobilizálásáról (szavazás)
- Jelentés: Reimer Böge
9.
Keretirányterv a növényvédőszerek fenntartható felhasználásáról (szavazás)
- Jelentés: Christa Klaß (A6-0347-2007)
- A szavazás előtt:
Tisztelt elnök úr! Felszólalok és rendreutasítást kérek eljárási szabályzatunk 166. szabálya alapján, hogy segítségül hívjam a 37(1) szabályt.
A 37(1) szabály a dokumentumokhoz történő hozzáférést és a Parlamentnek nyújtott tájékoztatást érinti.
Előkészülve ezen növényvédő szerekről szóló szavazásra ebben a Házban sokakat, ha nem mindenkit, e-mailekkel bombáztak, arra kérve minket, hogy szavazzunk olyan módosításokra, melyek tovább mennek, mint azt a Bizottság szeretné tőlünk.
Ezek az e-mailek a Pesticide Watch nevű szervezettől érkeztek, melynek tagszervezetei hatalmas támogatásokat kaptak az Európai Bizottságtól - valójában az elsősorban környezetvédelmi és a Life+ programban aktív civil szervezetek Közösségi cselekvési tervéhez kapcsolódó költségvetési sor szerinti utóbbi két évben elköltött 11,7 millió eurójának egy részét.
A 37. cikk (1) bekezdése értelmében, kérhetem a Bizottság és az említett NGO-k közötti különféle eszmecseréket, akik ezen ügyek mindegyike kapcsán lobbiznak nálunk?
Ez a fizetési lobbi természetesen a képviselők részéről kapott e-mailek számának emelkedéséhez vezetett, de természetesen helytelen, ha egy bizottsági főigazgatóság hatalmas összegeket használ fel az adófizetők pénzéből, és visszaél a civil szervezetek szerepével, hogy próbára tegye és megváltoztassa a parlamenti képviselők véleményét és a bizottsági főigazgatóságot irányítsa ebben a kérdésben.
(Hangos taps a jobb oldalon)
Heaton-Harris Úr! Most az Ön megjegyzése következik.
10.
Növényvédő szerek forgalomba hozatala (szavazás)
- Jelentés: Hiltrud Breyer
- A 243. módosítással kapcsolatos szavazást követően:
Tisztelt elnök úr! Ami az ügyrendi javaslatot illeti, ez egy teljes fiaskó, és mindenképpen a teljesen elektronikus szavazásért kell folyamodnunk.
Ez rohadt nevetséges!
(Taps)
Booth Úr! Ez nem fiaskó.
Vannak hibák, melyek statisztikailag normálisak egy ilyen hosszúságú szavazásban.
Ami nevetséges, az az önéhez hasonló közbevetés.
(Taps)
- A törvényi határozatról szóló szavazás előtt:
Tisztelt elnök úr! Az ügyrendi javaslat kapcsán nem szeretném elnyújtani a dolgokat, és túl udvarias, hogy kimondja, azonban van egy szabály, ami lehetővé teszi az Elnöknek, hogy szavazást tartson, amikor egy ilyen hosszúságú szavazás előtt áll - harminc különböző szavazás nyolc oldalon - hogy a Ház elé terjessze azt, hogy a jelentést visszaküldjék a bizottsághoz, hogy ott megvizsgálják, majd újra bemutassák.
Azt hiszem, ezt a szabályt gyakrabban kellene alkalmazni.
(Taps)
a PSE képviselőcsoport nevében. - (DE) Tisztelt elnök úr! Nagyon jó munkát végzett,és kiérdemelt egy jó ebédet, csakúgy, mint mi.
Holnapra kellene halasztanunk a szavazást.
a PPE-DE képviselőcsoport nevében. - (FR) Tisztelt elnök úr! 14 óra van, és abba kellene hagynunk a szavazást.
Sajnálom, igazán sajnálom, hogy egy ilyen jelentés eljuthat a plenárishoz.
Azt javaslom, hogy a következő alkalommal többet dolgozzanak rajta a bizottságban, és a jövőben a Parlament reformjának tervezésében ezeket a szabályokat vizsgálják felül.
Nem dolgozhatunk így tovább.
(Taps)
(FR) Tisztelt elnök úr! Azt hiszem, hogy nagyon helyes, amit képviselőtársam mondott, azonban el kellett volna ismernie, hogy az ő képviselőcsoportja volt az, amelyik nem volt figyelemmel a munkára a bizottságban, és valamennyi módosítást beterjesztette itt a mai napon.
(Taps)
(IT) Tisztelt elnök úr!
Hölgyeim és uraim! Ebben a kérdésben Cohn-Bendit úr szerint a Bizottság nagyon egyértelmű többséggel döntött, mégis, a Ház a döntés ellen dolgozott oly módon, ami a szervezett ellenállással határos.
Ez a helyzetben lakozó igazság.
Így tehát ez nem eljárási, hanem politikai hozzáálláshoz kapcsolódó kérdés.
Hölgyeim és uraim! Két szerencsétlen körülmény együttese állt fenn.
Először: nagyon hosszú előzetes vitánk volt, ami késleltette a szavazások óráját, és másodszor: a mai napon történik az egyik leghosszabb szavazás ezen az ülésszakon.
Így tehát ezen a ponton félbe fogjuk szakítani a szavazást, és köszönöm együttműködésüket.
Szavazások órája
A következő napirendi pont a szavazás.
(Az eredményeket és a szavazások egyéb részleteit lássák a Jegyzőkönyvben)
A szavazáshoz fűzött indoklások
(GUE/NGL), írásban. - (PT) Jelen Egyezményt - melynek célja, hogy kidolgozza a Felek kötelezettségeit, hogy felmérjék bizonyos tevékenységek környezeti hatásait a tervezés korai szakaszában, és az Államok vállára teszi az értesítés és a konzultáció általános kötelezettségét minden olyan jelentős projektben, ami valószínűleg komoly környezeti hatással lehet keresztül a határokon - a Közösség és tagállamai 1991. február 26-án írták alá, és a Közösség 1997. június 27-én fogadta el.
A Paralment jóváhagyott néhány módosítást, nevezetesen egyet az Egyezmény 1(X) cikkében szereplő 'nyilvánosság' kifejezés definíciójának kibővítéséről, hogy tisztázzuk, hogy a nyilvánosság, mely az Egyezmény értelmében részt vehet eljárásokban, magában foglalja a civil társadalmat, és főként a civil szervezeteket, és egyet, ami megnyitja az Egyezményt a nem ECE-tagok előtt csatlakozásra a felek találkozójának jóváhagyását követően, ami támogatásunkra érdemes.
Az egyéb módosítások kevésbé tűnnek fontosnak számunkra.
Alapvetően nem hiszem, hogy bármilyen problémát vetnének fel.
Így tehát egyetértünk az előadóval, és a jelentés mellett szavazunk.
írásban. - (EL) A rövid jelentés számos komoly hiányosságot tartalmaz, ami lebecsüli a kérdés fontosságát.
A környezetvédelmet irányító törvényi szabályozások kompromisszumot jelentenek annak szükségessége közt, hogy meg kell védeni, illetve a nagy cégek azon igényei között, hogy bármi is legyen, maximalizálják rendkívüli profitjukat.
A profitba történő belefeledkezés az EU multinacionális cégeinek versenyképességét valamennyi prioritás fölé emeli.
Ennek a következők a jelei:
i. a Kiotói Jegyzőkönyv, amiben kiemelkedő a szennyezőanyagok kereskedelme;
ii. a teljes törvényi keretrendszer, ami a GMOk alkalmazását és terjesztését segíti elő;
iii. a fogyasztási cikkekben a vegyi anyagok megengedhető szintjének felügyeletéről szóló törvénykezés.
Ezen törvényi szabályozás befejezése 40 évet vett igénybe, bár természetesen számos kivétel van benne 1967-től (67/458/EGK irányelv) 2007-ig, amikor hatályba lépett a REACH szabályozás;
iv. még mindig komolyan hibás törvényi szabályozás a radioaktív hulladék integrált kezeléséről;
v. a bioüzemanyagok torzító hasznosítása az élelmiszergabonák rovására.
A multinacionális cégeknek azonban szabad környezet-ellenesen cselekednie.
Összességében csak némi büntetésről van szó, ami a környezet károsításából származó plusz profitnak csupán nagyon kis hányadát képviseli.
Ez bizonyítja azt a közmondást, miszerint a pénz beszél, a kutya ugat.
Úgy gondoljuk, hogy ezek fontos hiányosságok.
Ami hiányzik, az egy rövid, de nagyon jelentős és hasznos utalás ezekre a kérdésekre.
írásban. - (PT) Az Európai Közösség pénzügyi érdekeltségeiről szóló egyezmény és annak jegyzőkönyve a csatlakozási okmány I. mellékletében szereplő bel- és igazságügyi területen meglévő egyezmények és jegyzőkönyvek listáján szerepel.
Ezt az Egyezményt és jegyzőkönyveit 1996-ban fogadták el azzal a céllal, hogy közös alapot teremtenek az EK pénzügyi érdekeltségeinek büntetőjogi védelmére, ami 2002-ben lépett hatályba azt követően, hogy 15 tagállam ratifikálta.
Annak érdekében, hogy elkerüljük az időpazarlást és a vesződséges tárgyalások jelentette erőfeszítéseket, (a 27 tagállam által) az egyes egyezményekhez tartozó egyedi csatlakozási jegyzőkönyvek megkötése és ratifikálása, Románia és Bulgária csatlakozási okmánya egyszerűsített rendszert vezetett be a tagállamok által kötött egyezményekhez és jegyzékönyvekhez való csatlakozásra, az az Európai Unióról szóló szerződés 34. cikke vagy az EK-Szerződés 293. cikke alapján.
Így tehét támogatom ezt a tanácsi határozatra felszólító javaslatot, amely egyszerűsíti a Romániával és Bulgáriával kapcsolatos Egyezmény hatálybalépési dátumának megállapítását.
Két dokumentumcsomagról szeretnék beszélni - a Schengen-i informatikai rendszer infrastruktúrájának kifejlesztéséről és annak megvalósításáról, valamint kezeléséről szóló bizottsági javaslatról és tanácsi döntésről.
Mindkét határozat mellett szavaztam, és nagyon fontos EU-s törvényi dokumentumnak tartom ezeket.
Szégyen, hogy a SIS II elindítása állandóan elhalasztódik.
Nagyon le vagyunk maradva azon tervhez képest, mely szerint lényeges fontosságú, hogy kiutat találjunk a helyzetből, ami lehetővé tenné a SIS 1+ hálózat használatát 2008. november 13. után, azaz azt, hogy kiterjesszük a SISNET hálózat által nyújtott szolgáltatásokat, és hogy egy tartalék-megoldást hozzunk létre az s-TESTA hálózattal.
Most már egyértelmű, hogy a SIS II megvalósítására nyújtott humán- és pénzügyi erőforrások három, párhuzamosan fejlesztett projekt között lesznek megosztva: a SIS II, a SISone4all és a kommunikációs infrasturktúra beszerelése, üzemeltetése és irányítása.
Ennek negatív hatása lesz a SIS II végrehajtására.
Ezért nagyon fontos a SIS 1+ és így a SISone4all finanszírozásáról szóló döntés: ezt minden résztvevő fél finanszírozza vagy például a SISNET az EU-költségvetésből kap támogatást?
Az EU és a tagállamok forrásainak helyes megosztása nagy jelentőséggel bír EU-ban.
Azonban tekintettel a projekt EU biztonságával kapcsolatos fontosságára egyértelmű, hogy a SIS II a legnagyobb prioritás.
Pénzalapokat kell biztosítanunk az EU biztonságának és a kommunikációs infrastruktúra fejlesztésére.
írásban. - (RO) Csak létrehozása után egy évvel, 2006-ban igényelték az Európai Globalizációs Alkalmazkodási Alapot.
Üdvözlöm az alap mobilizálásáról szóló szavazást, ami azon szándék első megnyilvánulását jelzi, hogy támogassuk a globalizációval szembesülő európai polgárokat.
A globalizáció egy olyan jelenség, ami számos esélyt és lehetőséget ajánl, azonban a következményeihez történő kiigazítási nehézségeket is generálja.
Ennélfogva nagyon fontos az Európai Unió számára, hogy ne csupán az ilyen kihívások megválaszolására legyen képes, hanem arra is, hogy azokat a szükséges pénzügyi eszközök gyors mobilizálásával hatékonyan megközelítse.
Az európai polgárok biztonsága és jövőbe vetett bizalma jelenti lépéseink és kezdeményezéseink alapját.
Nagyon örülök annak, hogy ilyen irányú kezdeményezést köszönthetek a munka és a munka biztonságának területén, valamint azt az igényt, hogy ez a terület is megfontolás tárgyát képezi, csakúgy, mint az alapok jövőbeni mobilizálása.
Végül remélem, hogy amennyiben szükséges, minden tagállam nyerni fog az Európai Globalizációs Alkalmazkodási Alap mobilizálásából, melynek kevésbé pozitív hatásai mindnyájunkat érintenek, beleértve az új tagállamokat is.
Ez az egyetlen módja annak, hogy valóban fenntartható fejlődést építsünk ki az EU teljes területén.
írásban. - Az Európai Globalizációs Alkalmazkodási Alap eddigi legeleső mobilizálása mellett szavaztam.
Az Alap a PSE képviselőcsoport sikeres kampányát követően jött létre, hogy enyhítse a globalizáció európai dolgozókra gyakorolt hatását.
Jelen esetben az alapot arra használjuk, hogy segítsen körülbelül 900 dolgozót, akiket a gépkocsiiparból bocsátottak el Franciaországban.
írásban. - (PT) 2007 márciusában Franciaország az EGF mobilizálását kérte 1 345 Renault SA-nál és 1 057 Peugeot SA-nál dolgozó alkalmazottak és szállítóik elbocsátása kapcsán.
Az alap költségvetési megszorításai (500 millió euró évente), korlátozó alkalmassági kritériuma és az érintett dolgozók száma miatt a közösségi hozzájárulás mértéke 3 816 280 euró volt.
Azaz láhatjuk, hogy ez 1 902 eurót jelent minden egyes elbocsátott Renault-dolgozónak és 1 190 eurót minden elbocsátott Peugeot-dolgozónak.
Az Európai Bizottság becslése szerint 35 000 és 50 000 között van azon dolgozók száma, akik juttatást kaphatnának az alaptól, de az EU adatai azt jelzik, hogy az 'átszervezés' miatt elbocsátott dolgozók száma jóval meghaladja a félmilliót.
A helyzet sokkal súlyosabb, mivel az elbocsátott dolgozók többségét az EU-n 'belüli' 'átszervezésekkel' okolják, és így nem felelnek meg az alap alkalmassági kritériumainak.
Valójában arra van szükség, hogy véget vessünk a liberalizáció politikájának és a profit maximalizálásának, ami ezen áttelepítések és 'átszervezések' oka, és intézkedéseket tegyünk a munkahelyek megőrzése érdekében.
Az Európai Globalizációs Alkalmazkodási Alap 2006-ban lett életre hívva az alkotmányról szóló népszavazás franciaországi bukásának jelentős befolyása mellett.
Már a kezdet kezdetén az volt a benyomás, hogy ez egy olyan kompenzációs formula, ami inkább a munkahelyek új tagállamokba történő 'áthelyezésének' egyre nagyobb problémájához kapcsolódik, semmint a globalizációhoz.
Mint ilyen, az Alap az Európai Unió bővítésével kapcsolatos félelmekre adott válasz, ami lényegében megerősíti azokat és megakadályozva Európa régi és új tagállamainak 2004-es egyesítéséből származó előnyeit.
Nem meglepő, hogy Franciaországból indítunk egy kérvénnyel a Peugeot és Renault beszállítóknál tapasztalt nehézségek kapcsán, egy 3,8 millió eurós összegért.
A kérelem megfelelően megalapozott, és az Európai Parlament Költségvetési Bizottságának teljes támogatását élvezi.
Remélem, hogy az Európai Globalizációs Alkalmazkodási Alap nem egy tipikus bérleti jellegű megoldás lesz, azaz az EU-támogatás könnyű megszerzési módja olyan cégeknek, amelyek nehézségekre számítanak, és nem olyan kritériumok alapján kerül kiosztásra , melyek nem igazán precízek.
Túl sok európai vállalat néz szembe az átszervezés nehézségével - a versenyképesség nevében a globális gazdaságban - ahhoz, hogy egy évi 500 millió eurós plafonnal rendelkező Alap minden igényt ki tudja elégíteni.
írásban. - A jelentés mellett szavaztam, ami parlamenti támogatást nyújt az eddigi első finanszírozások kiosztásához az Európai Globalizációs Alkalmazkodási Alapból, mely a PSE határozott támogatása mellett jött létre, hogy segítsen enyhíteni a globalizáció dolgozókra gyakorolt hatásait.
írásban. - (PT) Az új Európai Globalizációs Alkalmazkodási Alap felhasználására és a francia kormány igényének megválaszolására vonatkozó döntés egy olyan lehetőség, amit figyelmesen kell felügyelnünk, hogy ellenőrizzük, a támogatás valóban a kívánt eredményeket hozza.
Az alapítás napján tartott vita alalpján felmerült az alapnak az a célja, hogy intézményi szolidaritási reformként szolgáljon a globalizációs váratlan és negatív következményei kapcsán.
Nyilvánvalóan a piac szabad korrekciója mindig jobb megoldás lesz, mint az állami vagy egy azzal egyenértékű beavatkozás.
Mindenesetre létezik ez az alap az Európai Unió és azon megoldások összefüggésében, amit a tagállamok többsége a társadalmi válságok megoldására elfogadott, így a kihívást az jelenti, hogy elsőként biztosítsuk, hogy mobilizálásának eredményei megfelelnek a várakozásoknak, és másodszor, hogy egy ilyen típusú beavatkozás nem küld rossz jeleket a piacnak, így önkéntelenül nem olyan megoldásokat ösztönöz, melyek végül még nagyobb kárt okoznának.
Mivel azt gondolom és remélem, hogy nem ez lesz a helyzet, a jelentés mellett szavaztam.
(DE) Tisztelt elnök úr! Szeretném megköszönni képviselőtársaimnak a szavazás eredményét.
Ez a növényvédőszerek fenntartható alkalmazásáról szóló jelentés eredményein alapul.
A felső szinteket itt leszavaztuk.
Azonban a felhasználók és az értékesítők képzésére és tájékoztatására összpontosítottunk.
A fenntarthatóságot csak a növényvédő szerek szakértő és gyakorlott kezelése biztosíthatja.
Itt természetesen a legújabb technológiák és a legnaprakészebb ismeretek alkalmazására kerül sor.
Támogatjuk az integrált növényvédelem.
A Bizottság arra szólít el, hogy az integrált növényvédelem 2014-ig a teljes mezőgazdaságra kötelező legyen.
Ehhez általános normákra van szükségünk.
Nem szoríthatjuk az integrált növényvédelmet fix kritériumokba, különösen Európa-szerte nem.
Az integrált növényvédelmet mindig rugalmasan kell fejleszteni.
Szüksége van a jó műszaki gyakorlat ösztönzésére és hajtóerőre is- amit fenn kell tartani.
Így tehát ezt újból meg kell vitatnunk a második olvasat előtt.
Még mindig lehetőségünk lesz arra, a Tanáccsal és a Bizottsággal együtt, hogy jó végeredményt érjünk el, hogy az Európai Unió folytathassa a növényvédelem tényleges megvalósítását.
Tisztelt elnök úr! Nagyon kiábrándultnak érzem magam azért, hogy a Parlament a mai napon nem tett többet a növényvédő szerekről szóló csomag kapcsán.
Számos radikálisabb és prograsszívebb kérdésben jóval többet tehettünk volna.
Azonban a terület, melyre összpontosítani szeretnék, az az állandó lakosok kérdése.
Őket különösen sebezhető csoportnak kell tekintenünk, egy saját jogán veszélyeztetett csoportnak, és a mai napon ebbe irányba tettünk egy kis lépést, mégpedig a Parlamentben az imént történt szavazás során.
Azok, akik olyan iskolák közelében élnek, ahol a közeli szántóföldeket permetezik, és azok, akik ezen permetezett szántóföldek közelében élnek vagy dolgoznak, sokkal inkább ki vannak téve a növényvédő szereknek hatásainak.
Hosszú távon ki vannak téve olyan növényvédő-kotyvalékok keverékének, melyeket egész évben, gyakran évtizedekig permeteznek szét környezetükben.
Mostanáig semmiféle védelem nem irányult a lakosokra, mint specifikusan veszélyeztetett csoportra.
Ez egy komoly és súlyos közegészségügyi kérdés, mivel a gazdák nem tudják kontrollálni a növényvédő szereket. Számos tanulmány rámutatott arra, hogy a levegőbe kerülő növényvédő szerek akár mérföldekre is eljuthatnak.
Bárcsak tovább juthattunk volna valamennyi légi permetezésre vonatkozó tiltásunk kapcsán.
Az évtizedek során számos jelentés született a vidéki területek akut és krónikus megbetegedéseiről.
Parlamentünk sokkal többet tehetett volna a mai napon ezzel a szavazással azért, hogy megóvja az embereket a ráktól, a leukémiától, a non-Hodgkin lymphomától és egy sor egész más betegségtől. Valóban csalódott vagyok azért, hogy nem ragadtuk meg azt a lehetőséget, melyet a Környezetvédelmi Bizottság felkínált.
Ezen pozitív intézkedések közül sajnos annyit sokat buktattak meg más képviselőcsoportok.
Azonban remélem, hogy a mai napon az emberek figyelnek a Parlamentre, és nyomást gyakorolnak képviselőikre, hogy amikor eljön a második olvasat ideje, megpróbálhassunk többet tenni az emberek egészségéért.
Elvárják tőlünk, hogy jobbat tegyünk.
Jobban kellett volna végeznünk, és sajnálom, hogy a többi képviselőcsoport nem támogatott minket a mai napon.
(HU) Mint az MDF képviselője, szavazatommal támogattam mind a két jogszabálytervezetet, amely a szigorúbb és ellenőrzöttebb növényvédő szer felhasználást irányozza elő.
Úgy gondolom, ezek a jogszabályok mérföldkövek lesznek egy biztonságosabb és egészségesebb élelmiszer-előállítás felé vezető úton.
Ki kell vonni az egészségre veszélyes anyagokat és összességében kevesebb rovarirtó szert kell használnunk.
Magyarországon például 15-ször kevesebb vegyszert használunk, mint mondjuk Hollandiában, mégis a magyar kukoricáktól roskadoztak - míg voltak -, az Unió intervenciós raktárai.
Tehát lehet és kell abba az irányba haladnunk, ahol fenntartható szerhasználattal megtermelt gyümölcsök, zöldségek és egyéb élelmiszerek találhatók.
Azok a tagországok, akik pedig szigorúbb jogszabályokat szeretnének alkalmazni, azok előtt ez a lehetőség nyitva kell, hogy maradjon.
Köszönöm.
(CS) Biztos úr! Én is neheztelek arra, hogy veszélynek teszik ki az emberi egészséget, például a légi permetezésen keresztül, és hogy a növényvédő szerek használata fokozatosan növekszik a növényvédelemmel szembeni egyre nagyobb rezisztencia miatt.
Nem kétséges, hogy meg kell reformálnunk a biztonságos növényvédő szerek használatára vonatkozó szabályokat Európában.
Sajnálom azonban, hogy itt a Parlamentben a Zöldeken és a baloldali képviselőkön keresztül elsőbbséget kaptak azok a populista javaslatok, melyek értelmében teljes mértékben vagy helyi szinten be kellene tiltani a növényvédő szerek használatát.
Ezt meggondolatlan lépésnek tartom.
Itt a növények orvoslásáról beszélünk, és ezeknek betiltása egyet jelentene a gyógyszerek betiltásával az emberi orvoslásban.
Természetesen mindkettő mérgező, ha nem megfelelően alkalmazzák: így tehát arra kell fordítanunk erőfeszítéseinket, hogy normákat vezessünk be és széles körben elterjesszük az információt, semmint, hogy tudományosan megalapozatlan, összevissza és túlzottan bürokratikus intézkedéseket fogadjunk el.
Hölgyeim és uraim! A józan ész alapján nem támogattam a mai napon a csomagban található javaslataik többségét.
Ennélfogva nem hiszem, hogy a Klaß-jelentés, amint azt jóváhagyták, nagyon sikeres lenne.
(PL) Tisztelt elnök úr! Azt szeretném mondani, hogy Klaß asszony jelentése mellett szavaztam, és ennek az volt az egyik oka, hogy ez a jelentés utal az Európai Bizottság részéről előterjeszett javaslatok megszorítására.
Külön említi a nemzeti cselekvési terveket a növényvédő szerek alkalmazásának gyakoriságával kapcsolatos 5 éven belüli 25%-os csökkentés, és 10 éven belüli felére történő - 50%-os - csökkentés kapcsán.
Nagyon fontos, hogy az Európai Parlament keményebb legyen ebben a kérdésben, és az Európai Bizottságnál zöldebb megközelítést alkalmazzon.
Szeretném határozottan kiemelni, hogy döntésemet befolyásolta az a tény, hogy a szavazásra bocsátott jelentésben volt egy bejelentés, miszerint minden tagállam ütközőzónákat fog felállítani azt megelőzendő, hogy a növényvédő szerek bejussanak a vízgyűjtő területekre és az ivóvízbe.
írásban. - (FR) Mint a vízminőségről szóló vélemény előadója, úgy látom, hogy a növényvédő szerek benne foglaltattak a környezet fokozatos romlásában, főként a felszíni és parti vizekébe. Az idő során fennmaradnak, nagy távolságokra eljuthatnak, és hosszútávú szennyezést jelenthetnek, aminek nehéz meghatározni a helyét a vízelvezetések, a talajban és a levegőben történő közvetlen veszteségek, a növények eső miatti kimosása és hasonlók tényezők következtében.
Általánosabb értelemben a növényvédő szerek jelenlegi használata a mezőgazdaságban káros következményekkel járhat egészségünkre.
A Bizottság törvényjavaslatait a növényvédő szerek használatáról és az engedélyeztetési eljárásokról, valamint azok forgalomba hozataláról már nagyon vártuk.
Azonban alkalmatlannak tartom a célkitűzéseket, és éppen ezért a Parlament plenárisán hasztalan támogattam a Környezetvédelmi Bizottság részéről elfogadott álláspontot, amely azt kéri, hogy az EU egy 5 éven belüli 25%-os, és egy 10 éven belüli 50%-os csökkentést tűzzön ki a növényvédő szerek használatában. Ezen felül 10 méteres ütközőzónát jelöljön meg a termőföldek és a vízfolyások között.
Különösen sajnálom, hogy ez az első olvasat, és hogy a szöveg valószínűleg tovább fog hígulni.
írásban. - (PT) Klaß asszony jelentése mellett szavaztam, amely egy olyan európai parlamenti és tanácsi irányelvet javasol, ami létrehozná a közösségi fellépés kereteit, hogy elérhető legyen a növényvédő szerek fenntartható alkalmazása. A növényvédő termékek használatának csökkentésére sarkall, és magas biztonsági normákhoz járul hozzá az emberek, az állatok és a környezet számára.
Azonban alapvető fontosságúnak tartom a légi permetezés lehetőségének fenntartását olyan helyzetekben, ahol nincs járható alternatíva, vagy ahol a földi alkalmazás nagyobb kockázattal jár. Bár a Natura 2000 területeken a növényvédő szerek lehetséges betiltása mellett lehet, hogy arra is lehetőség nyílhatna, hogy használatukat korlátozzuk vagy kockázatukat minimálisra csökkentsük, ami specifikus kockázatfelmérést kívánna.
A 6. Környezetvédelmi Akcióprogram elfogadásakor elismerték, hogy csökkenteni kell a növényvédelmi termékek emberi egészségre és környezetre gyakorolt hatását, kihangsúlyozva annak szükségességét, hogy a növényvédő szerek fenntarthatóbb alkalmazását kellene elérni, és kiemelve azt a kettős megközelítést, ami megában foglalja a megfelelő jogi keretek teljes implementációját és helyes felülvizsgálatát, valamint egy, a növényvéső szerek fenntartható alkalmazásáról szóló tematikus stratégia kidolgozását.
Most az előadó a bizottsági javaslat címét félrevezetőnek tartja.
A javaslat célja, hogy szabályozza a növényvédő szerek bizonyos csoportjait, mégpedig a növényvédelmi termékek formájában megjelenő növényvédő szereket.
Eszerint a 'növényvédő szer' kifejezés helyett 'növényvédelmi termék' kifejezést kellene alkalmazni az Irányelv teljes szövegében.
Az Irányelv célja, hogy csökkentse a növényvédelmi termékek használatához kapcsolódó, illetve a környezetre és az emberi egészségre vonatkozó kockázatot.
Azonban mindezeket észben tartva a kidolgozott intézkedéseknek arányosnak kell lenniük, és nem szabad megfeledkezni arról, hogy elsősorban tagállami kérdésnek kell tekinteni a környezetvédelmi termékek használatához kapcsolódó kockázat csökkentésének segítését, mégpedig nemzeti cselekvési terveken keresztül.
Ez az egyetlen módja annak, hogy számításba lehessen venni helyi szinten a különböző feltételeket és helyzeteket.
írásban. - (FR) Szisztematikusan a teljes növényvédelmi csomag ellen szavaztam, hogy jelezzem az aktával szembeni ellenállásomat, ami még nem állt készen a plenáris ülésre.
Egy törvényhozó szempontjából teljesen méltatlan 700 képviselőt 300 - 400 módosítással szembesíteni, hogy azokat 3 vagy 4 részletben szavazzák meg.
Így akár lottóhúzást is szervezhetnénk.
Dicséretesnek tűnik, hogy a törvényhozó a növényvédelmi szerekkel történő visszaélést le akarja küzdeni.
Azonban a rossz törvényhozásban gyökerezik egy olyan rendszer megszervezése, mely olyan bürokratikus, hogy nem hatékony.
Mindenesetre, ha etetni akarjuk a Föld folyamatosan gyarapodó lakosságát, akkor azt nem tehetjük meg a növényvédő termékek nélkül.
A mai napon az Európai Parlament elutasította, hogy csatlakozzon a fundamentalista környezetvédők keresztülvihetetlen szabályaira vonatkozó követeléseihez a növényvédő szerek fenntartható használatának témájában.
A vita elsődleges tárgya a Környezetvédelmi, Közegészségügyi és Élelmiszer-biztonsági Bizottság azon javaslata volt, hogy tiltsák be a növényvédő szereket a víztömegek 10 méteres körzetében.
Ennek katasztrofális következményei lennének a közterületek és az olyan pihenőhelyek kezelői számára, mint például a golfpályák, olyan országokban, mint például Hollandia, ahol a földfelszín nagy részét víz borítja.
A szavazás eredménye egy kompromisszum a környezetvédelem, a hatóságok és a vállalkozók számára keresztülvihető szabályok között.
Kollektív felelősségünk van a kockázatok kizárása kapcsán, és valóban igaz az, hogy a növényvédő szerek használata esetében 'minél kevesebb, annál jobb, azonban a szabályoknak valószerűbbnek és kivitelezhetőknek kell lenniük.
Amennyiben vannak alternatívák, akkor azokat használni kell, de az csak vágyálom, hogy törvényileg betiltsuk valamennyi növényvédő szer használatát, és az a gondolat, hogy ennek nem lennének következményei a gazdaságra és a társadalomra.
írásban. - Én a jelentés módosított változata mellett szavaztam, ami ésszerű kompromisszumot eredményezett a közbiztonság növényvédő szerek csökkentett használatán keresztüli megőrzése és a termőföldön alapuló ágazatok terméshozam növelésével kapcsolatos képessége közt.
A megközelítés lelkét jelentő óvatossági elvet határozottan támogatom.
A mai ebédidőben az Európai Parlament teljes mértékben átadott egy olyan üzenetet, amely megválaszolja polgárok aggodalmait; a mezőgazdaságot támogatandó kevésbé függ a növényvédő szerektől, fenntartható, és figyelembe veszi a gazdák és más felhasználók egészségét.
Előrelépést jelent az egészségvédelmi rész, ami teljesen hiányzott az 1991. évi szabályozásból, és most egyértelműen megerősítésre került a helyettesítési elv elismerésén keresztül (a REACH esetében célja nem, vagy kevésbé kémiai alternatívák használatának bátorítása), azzal, hogy elsőbbséget kapott a legsebezhetőbb lakosságok védelme, és a légi permetezés elviekben történő betiltása.
Alapvető fontosságú volt, hogy bezárjunk egy jogi kiskaput, ami a szakemberek és a magánszemélyek alkalmazási időszakára vonatkozik.
Ezt ezzel a keretirányelvvel el fogjuk érni, ami figyelembe fogja venni a kertészkedés új szokásait és módszereit: a növényvédő szerek már az otthonainkba és a kertjeinkbe is bejutottak!
Azonban valóban sajnálatos a Klaß-jelentésben a Bizottság új megközelítésének- amit integrált növényvédelemként ismerünk - elutasítása, ami azt tartalmazza, hogy megengedi minden rendelkezésre álló mezőgazdasági technológia alkalmazását, de közben elsőbbséget ad a környezetbarát technológiáknak.
Ragaszkodom a fegyvereimhez: az integrált termelés a józan ész szerint vonatkozik a 21. század mezőgazdaságára.
írásban. - (DE) Fontos az a tervezett Irányelv, mely keretet ad a közösségi ellépésnek, hogy el lehessen érni a növényvédő szerek fenntartható használatát, mivel bizonyos növényvédő szerek még mindig ijesztő mennyiségben találhatók meg a talajban, a levegőben és a vízben a meglévő keretszabályozások ellenére.
A meglévő szabályozásokon túli bizonyíték a szántóföldi növényekben is aggodalomra ad okot, és politikai kezdeményezést igényel.
Itt létfontosságúak a növényvédő szerekhez kapcsolódó kockázatok és függőségek csökkentésére vonatkozó konkrét terveket tartalmazó nemzeti cselekvési tervek.
Igen sajnálatos, hogy a plenárison nem vittük tovább azt a célt tartalmazó módosítást, mely szerint 2013-ig 50%-kal kellene csökkenteni az aggasztó toxikus és roppant toxiku anyagokat, illetve, hogy a növényvédő szerek használatát az elkövetkező 10 évben 20%-kal kellene csökkenteni.
Ez még a jelen helyzetben is fontos politikai jelzés lett volna.
A növényvédelmi termékek fenntartható használatának kulcsa a kockázat racionális korlátozása.
Ezt a célt azzal kellene elérnünk, hogy hatályba léptetjük a növényvédő szerek fenntartható alkalmazásáról szóló Irányelv elveit.
Minden ország köteles lesz elkészítenie a saját tervét az Irányelvben meghatározott iránymutatást követve.
Minden országnak így kellene tennie, kellően figyelembe véve a helyi tényezőket és mindennemű különbséget.
Az lényegi különbség köztünk a mezőgazdasági hasznosítás szintje.
Az új EU-tagállamok közti országoknak gyakran hatalmas veszteséget kell kárpótolniuk, főleg a termelt élelmiszerek minőségét és egészségi állapotát illetően.
Ezekben az országokban a növényvédő szerek alkalmazásának csökkentése a használat jelen szintje mellett visszafelé fog elsülni, felénk, azaz a fogyasztók felé.
Különbözünk a táj szempontjából is.
Lengyelországban a hatalmas erdőségeket csak úgy lehet megóvni a kártevőktől, ha légi kezelést alkalmaznak.
A mi felelősségünk a természetes környezettel szemben, hogy megóvjuk az erdőket, miközben a Parlamentnek az a feladata, hogy meghatározza azon termékek biztonságos használatának alapelveit, melyek megvédik a természetes környezetet.
Az Irányelvnek sok mondanivalója van a gazdák képzéséről, mely a növényvédő szerek fenntartható alkalmazásának megvalósítása szempontjából a legfontosabb lenne.
Parlamenti feladat az oktatás támogatása és olyan feltételek létrehozása, melyekkel ez minden gazdához eljut.
Az Irányelvben foglaltaknak el kellene érniük mind a tagállamokat, mind pedig a gazdákat, ahelyett, hogy elkedvetlenítené azokat.
írásban. - (DE) A jelentés ellen szavazok, mivel többé nincs egyértelmű határvonal a különféle módosítások között, amit fontosnak tartok.
A növényvédelem az emberek és a növények egészségét szolgálja, és nem egy olyan figyelmeztetés a politikának, aminek nincs tudományos alapja.
(DE) Tisztelt elnök úr! Úgy vélem, a közegészségre és a fogyasztóvédelemre kellene törekednünk, és ezen vélemények irányában teljeskörű támogatásomat fel is szeretném ajánlani.
Egyszerűen nincs értelme a gyakorlatosságot mellőző megoldásokat bevezetni, és olyan helyzeteket létrehozni, ahol az élelmiszerelőállítás már nem lehetséges a jóváhagyott alapokkal.
Ezen okból meg vagyok győződve arról, hogy a Breyer-jelentést nem tarthatjuk meg jelen formájában, és hogy azt ebből a szempotnból módosítanunk kellene.
Ellene szavaztam, és úgy vélem, illetve boldog vagyok, hogy egy sokkal értelmesebb és gyakorlatiasabb megoldást találtak a Klaß-jelentésben, és azokban a cselekvési tervekben is, melyeknek én voltam az előadója a Mezőgazdasági és Vidékfejlesztési Bizottságban.
Ezen okból kifolyólag remélem, hogy mi is javítani tudjuk a Breyer-jelentést a második olvasaton, mivel ezt kell tennünk.
(SV) A mai napon vegyes üzenetet küldtünk ki.
Azt hiszem, a mai nap legbizarrabb része Heaton-Harris úr támadása volt, amiben azt állította, hogy önkéntes csoportok próbálják befolyásolni a Parlamentet.
Az a nagy dolog történt, hogy gyengült a Parlament pozíciója az iparág által fizetett lobbisták kiterjedt lobbija következtében, melynek inkább az áll az érdekében, hogy minél több növényvédő szert adjon el, mintsem, hogy megóvná a közegészségüget és a fogyasztókat.
Szerencsére nem jártunk teljes sikerrel.
Még mindig megvan a növényvédőszer-útlevél, ami a fogyasztóknak jelentős lehetőséget biztosít arra, hogy kereskedőiket megkérve megnézzék, mi is megy le a torkukon.
Ez a védelem fontos, és a Tanáccsal folytatott tárgyalások során harcolnunk kell érte.
Azonban a Parlament nem védi meg úgy a lakosait, ahogy azt a Környezetvédelmi Bizottság akarta.
Rosszabb védelmük és rosszabb információjuk van annál, mint amit a bizottság akart.
Ezt a többi olvasatkor helyesbíteni kell.
Véleményem szerint nem folytathatjuk a legveszélyesebb vegyi anyagok jóváhagyását a jelen szinten.
A Parlament most elkerülte az összes növényvédő szerre kiterjedő általános csökkentési célt, ami sajnálatos.
Azonban azt szeretném mondani, hogy mi a Zöld képviselőcsoportban most egy olyan jelentést vittünk keresztül, ami lényegében jó tárgyalásokhoz használható a Tanáccsal, de ott a név egy kicsit butácska.
Éppen úgy, ahogy az alkotmányt reformszerződésnek hívják, meglepő, hogy a Parlament a növényvédő szereket növényvédő termékeknek nevezi.
Ha minden növényvédő terméket érint, akkor a törvényi szabályozásba könnyedén bevehetjük a kerítéseket is, mivel védelmet jelentenek az őztehénnel szemben.
Ez rámutat arra, hogy a növényvédő termék milyen abszurd név.
írásban. - (PT) Breyer asszony jelentése mellett szavaztam, mely egy európai parlamenti és tanácsi szabályozást javasol a növényvédelmi termékek forgalomba hozataláról, mivel az segít abban, hogy magas biztonsági normákat biztosítsunk az embereknek, állatoknak és a természetnek oly módon, hogy szigorú, de egyszerűsített eljárásokat vezetünk be, illetve célszerűsítsük a forrásokat.
Az elfogadott jelentés hű a szubszidiaritás elvéhez, így a tagállamok figyelembe vehetik a specifikus nemzeti körülményeket, főként a növényegészségügyi és klimatikus feltételeket, illetve megfelelő kockázatcsökkentő intézkedések elfogadáséra kerülhet sor.
írásban. - (PT) Ennek a javaslatnak összhangban kellene lennie a 6. Környezetvédelmi Akcióprogram mögött húzódó okokkal abból a célból, hogy a kilátásba helyezett és visszamenőleges stratégiák jelenlegi ismereteinek alkalmazásával fel lehessen mérni az emberekre és a környezetre gyakorolt kockázatot és veszélyt, és összhangot lehessen teremteni egyéb politikákkal.
Így , a a növényvéső szerek fenntartható alkalmazásáról szóló tematikus stratégiával ugyancsak összhangban, a Szabályozásnak az emberi és a környezeti egészség magasfokú védelmét kell garantálnia, elsőbbséget adva az elővigyázatossági elvnek, azonban az intézkedéseknek arányosnak kell lenniük, és figyelembe kell venniük a szubszidiaritás elvét.
Az egyéb politikákhoz fűződő viszonyokat egyértelműbben ki kellene domborítani.
Például a szabályozásnak nem szabadna szembe helyezkednie a Víz Keretirányelv (2000/60/EK) és leányirányelvei céljaival és minőségi normáival.
Ezt rendszeres ellenőrzéssel biztosítani kell.
Minden tagállamnak meg kell tartania azt a lehetőséget, hogy túlmegy a közösségi normán alapvető védelmi vagy döntéshozatali standardjait illetően a termékengedélyezésben, annak érdekében, hogy nemzeti növényvédő szerekkel kapcsolatos cselekvési terveket, egészségi programok vagy környezetvédelmi intézkedések terén megállapított célkitűzéseket hajtsanak végre, egyedi nemzeti feltételek alapján.
írásban. - A jelentés mellett szavaztam, és örülök, hogy a növényvédő szerek fenntartható alkalmazását ötvözi a hatékony egészség- és környezetvédelemmel.
írásban. - (IT) Tisztelt elnök úr!
Hölgyeim és uraim! Annak ellenére, hogy összességében a Breyer-jelentés mellett szavaztam, célszerűnek tartom néhány olyan módosítás támogatását, melyek az eredeti előterjesztést helyesbítik.
Alapvető fontosságú, hogy megtörjük a hatalmas multinacionális cégek monopóliumát az adatmegosztás és -hozzáférés területén, valamint, hogy az ágazatot megnyissuk a nagyobb és tisztességesebb verseny irányába.
Másrészt ezt az ágazatot földrajzi és környezeti különbségek is érintik, melyeknek megfelelő figyelmet kell szentelni.
Nagyobb rugalmasságra van szükség az anyagok kölcsönös elismerése és összehasonlító értékelése terén.
Valójában jelenleg a kis- és középvállalatok, melyek főleg koformulánsokatt állítanak elő, nem kapnak mozgásteret, pontosan a hatalmas ipari csoportok rendkívüli befolyása miatt - és nem csak az adatkezeléshez, hanem azok cseréjéhez sem.
Az európai törvényhozásnak feltétlenül figyelembe kell vennie és támogatnia kell kívánalmaikat, hogy megelőzzük lassú, de feltartóztathatatlan eltűnésüket a piacról.
írásban. - (FR) A növényvédő szerek, melyek régen a parazitákkal szemben védték a növényeket, jelentősen megváltoztatták a mezőgazdaságot.
Mindazonáltal ma azt látjuk, hogy ezen növényvédő szerek mezőgazdasági és nem mezőgazdasági környezetben történő jelentős használata káros hatást gyakorol a környezetre (a víz, a levegő, a talaj, stb. szennyezése) és az egészségre is (egyes ráktípusok kialakulása, termékenységi problémák).
Ezt szem előtt tartva az EU úgy döntött, hogy módosítja törvényi szabályozását, bátorítva a növényvédő szerek használatának csökkentését.
Főleg a Breyer-jelentés keretein belül, mely a növényvédő termékek forgalomba hozataláról és a növényvédő szerek fenntartható alkalmazásáról szól. Amellett szavaztam, hogy szigorú kritériumokat szabjunk meg valamennyi toxikus anyag (neurotoxikus, bioakkumulatív, karcinogén, stb.) tekintetében.
Hasonló módon, Franciaország nemzeti növényvédőszertervével és a REACH-csel való konzisztencia okán, ugyancsak támogattam a különösen aggasztó növényvédő szerek alkalmazásának 50%-os csökkentését 2013-ig, és a legkárosabb anyagok helyettesítését biztonságosabb anyagokkal (beleértve a nem kémiai jellegű termékeket).
Végezetül, egybehangzóan a Franciaországban a környezetről tartott nemzeti vita szellemével, a növényvédő szerek adója mellett szavaztam, hogy a kezelőtermékek használatának csökkentésére bátorítsuk gazdáinkat.
írásban. - (DE) Tegnap nem tudtam felhasználni felszólalási időmet.
Ugyanakkor került sor a Klímaváltozási Bizottságban a Hassi-jelentéssel kapcsolatos szavazásra, ami az Európai Parlament álláspontjának alapjául szolgál az ENSZ Klímaváltozási Konferenciájára.
Az Európai Unió növényvédő szerek használatára vonatkozó új politikája fontos lépés a job egészség- és környezetvédelem irányába.
A mai szavazás eredményében különösen fontos, hogy a Parlament egyértelműen szembefordult a Bizottság által javasolt háromzónás modellel.
A javasolt rendszer félrevezető, és nagyban ellentmond a növényvédő szerek fenntartható alkalmazásának célkitűzésével.
írásban. - (DE) A jelentés ellen szavazok, mivel nem egy szigorúan tudományos kritérium szerint állították össze, és mivel a zónamodellt - legyen az bármilyen változatban - értelmetlennek tartom.
Csak egységes engedélyezésnek van értelme a közös gazdasági területen.
Jelentős javulásban reménykedek a második olvasatra.
írásban. - Nem kétséges, hogy a növényvédő szerek csökkentését szorgalmazó jelen törvényi szabályozás ellenére hatalmas mennyiségben található növényvédő szer a levegőben, a vízben és az élelmiszerkészletben, befolyásolva egészségünket és környezetünket.
Ma azonban, bár kollégáim és jómagam is egyértelműen a növényvédő szerek mindennapi életünkben történő csökkentése mellett szavaztunk, fontos felismernünk a gazdák és gyömölcstermesztők igényeinek gyakorlati realitását, főként az emelkedő élelmiszerárak jelen helyzetében.
Nem tudunk elméletben törvényt alkotni!
Egy gyakorlati és kiegyensúlyozott megközelítés mellett döntöttem, és azon szélsőséges módosítások ellen szavaztam, melyek csökkentenék élelmiszerkészletünket, a gazdálkodást rendkívül nehézzé és gyakorlatiatlanná tennék.
Ne feledkezzünk meg arról, hogy a gazdák természetükből adódóan környezetvédők!
A növényvédő szerek betiltása helyett a tagállamok a képzésre és a tájákoztató kampányokra fognak koncentrálni, valamint a legjobb gyakorlatra és az integrált növényvédelem, mely nekünk, mint polgároknak, fogyasztóknak és gazdáknak a javunkra válik.
Amellett szavaztam, hogy realisztikus célokat tűzzünk ki a tagállamok számára, miközben el kell ismerni a 27 tagállam különböző természetét.
Ami az alkalmazást illeti, a kockázatnak kell jelentenie a központi tényezőt, figyelembe véve a veszélyt és a kitettséget.
írásban. - (FR) Ami a növényvédő termékek forgalomba hozataláról és a növényvédő szerek fenntartható alkalmazásáról szóló jelentéseket illeti, politikai csoportom nagyon felelős irányvonalát követtem.
A CMR1 osztályba sorolt termékeket, melyekről tudományosan bizonyították, hogy károsak az emberek és az állatok egészségére, a továbbiakban nem szabad engedélyezni.
Az a kötelezettség, melynek értelmében minden szomszédot értesíteni kellene permetezés előtt csak tömeghisztériát keltene, nem beszélve arról a tényről, hogy hatalmas mennyiségű ellentétes hatású bürokráciát hozna magával, ami a CMR1 termékek piacról történő eltűntetésével egyébként is elavulttá fog válni.
Úgy vélem, hogy a szubszidiaritás elvét kellene alkalmazni a nem kezelendő ütközőzónák tekintetében, hogy megelőzzük a plusz korlátozások alkalmazását a mezőgazdasági termelés kapcsán.
Ellenzem az engedélyezett termékekre kivetendő speciális adó létrehozását, mivel ez a mezőgazdasági termelés költségének szükségtelen emelkedéséhez vezetne.
Természetesen ellenzem azt is, hogy betiltsák a környezetvédelmi termékek helikopterről történő szórását.
Elfogadhatatlan ennek a módszernek a betiltása, ugyanis bizonyos régiókban, például ott, ahol hegyoldalban találhatók a szőlők, ez az egyetlen lehetséges megoldás.
Örülök, hogy figyelembe vették azon módosításaimat, melyek a növényvédelmi termékek elfogadhatatlan hatásaival foglalkoznak, melyek - egyebek mellett - negatív hatással lehetnek bizonyos fajok, így például a méhek viselkedésére, sőt, akár ezen fajok kipusztulásához is vezethetnek.
írásban. - (FR) A Klaß- és Breyer-jelentések mellett szavaztam, melyek a növényvéddő szerek alkalmazásáról szólnak, mivel fejlődést mutatnak a növényvédelmi termékek egészségre és környezetre gyakorolt hatásának komolyabb megfontolása szellemében.
Különösképp üdvözlöm azon szocialista javaslat elfogadását, hogy tiltsuk be a növényvédő szerek használatát a lakossági és érzékeny területeken.
Annak is örülök, hogy elfogadták javaslatunkat a nem kémiai technológiák szisztamatikus támogatásáról.
Sajnálom azonban, hogy az európai jobboldal ellenezte az ezen termékek használkatának csökkentésére kitűzött célok bevezetését.
Számos példa mutat rá, hogy lehetséges a csökkentés, és anélkül lehetne bevezetni egy fokozatos csökkentést, hogy az az ipart vagy munkahelyeket veszélyeztetne.
Még egyszer: a jog előnyt kapott a profittal szemben...
Azonban a kis lépések is számítanak, és ezek a jelentések helyes irányba tett lépést jelentenek, még pedig a holnap fenntartható mezőgazdasága és gyermekeink egészségesebb környezete irányába.
Szavazathelyesbítések és szavazási szándékok: lásd a jegyzőkönyvet
(Az ülést 14.25-kor felfüggesztik, majd 15.05-kor folytatják)
Az előző ülés jegyzőkönyvének elfogadása: lásd a jegyzőkönyvet
2008. évi költségvetés: III. Szakasz, Bizottság - 2008-as költségvetés: I, II, IV, V, VI, VII, VIII, IX. szakasz (vita)
A következő napirendi pont közös vita a következőn
Virrankoski úr jelentése a Költségvetési Bizottság nevében, az Európai Unió 2008. évi általános költségvetésének tervezete, III. szakaszáról - Bizottság
(C6-0287/2007 - és
Itälä úr jelentése a Költségvetési Bizottság nevében, az Európai Unió 2008. évi általános költségvetésének tervezete I, II, IV, V, VI, VII, VIII és IX. szakaszairól
(C6-0288/2007 -.
Mielőtt átadnám a szót Grybauskaitbiztos asszonynak, szeretném kifejezni afeletti megdöbbenésemet, hogy egyéb biztosok, akiket megkértünk, hogy legyenek jelen, nem jöttek el.
Ennek számos oka lehet: állítólag meghívóink kissé késve mentek ki.
Ez lehet a helyzet, amit ellenőrizni fogom.
Szeretném azonban emlékeztetni a Bizottságot, hogy az intézményközi magállapodás alapján jelen kell lennie azon hét során, amikor az Európai Parlament ülésezik.
Le fogom ellenőrizni az ügyet, és biztosra veszem, hogy a Bizottság, csakúgy, mint mi, a Parlament tiszteletben fogja tartani az intézményközi megállapodás iránti elkötelezettségünket.
Így tehát arra kérném a jelen lévő biztos asszonyt, Grybauskaitbiztost, hogy ezt közölje a Bizottsággal.
Ezt már mellékesen említettem az Elnökök értekezletén.
Nem szeretnék azonban egyoldalúan vádaskodni, de le fogom ellenőrizni a kérdést.
előadó. - (FI) Tisztelt elnök úr! Először is szeretnék köszönetet mondani a Költségvetési Bizottság elnökének és a Bizottság tagjainak és koordinátorainak azért, hogy lehetővé tették számunkra, hogy egy kiváló megállapodást érjünk el nagyon kellemes légkörben.
A Parlament főtitkára ugyancsak nagyon nyitott és együttműködő volt a költségvetés összeállításakor.
Jó kezdet a közigazgatás és a Költségvetési Bizottság közti jövőbeli együttműködéshez.
Mindenekelőtt azt akarom mondani, hogy ez a rendszer, melyben két szervezet dönt a költségvetésről - a Elnökség és a Költségvetési Bizottság - a jövőben már nem tartható.
Nem helyes az a megközelítés, hogy a Elnökség kidolgoz különféle új ötleteket és projekteket.
A Költségvetési Bizottság vagy egy fajta gumibélyegző, ami jóváhagyja az alapokat, vagy rosszfiú illetve rosszlány, aki kihúzza azokat.
Itt is ez volt a helyzet, amikor komoly új növeléseket javasolt a csoport eknöke, ami meghaladta volna azt a híres 20%-os plafont, amiben közösen megállapodtunk.
Remélem, hogy az emberek hallgatni fognak a bizottsági elnök ezzel kapcsolatos iránymutatásaira, mivel jó elképzelése van arról, miként haladhatna ez a folyamat a helyes úton, hogy konkrét és megfelelő eredményeket érjen el.
Ezeket a kérdéseket nem lehet két helyen eldönteni.
Sokkal jobb, ha csak egy helyen dőlnek el.
Amikor a Parlament költségvetése összeállításra került, akkor a közigazgatás és az Elnökség helyes kezdeményezést mutatott azzal, hogy azt javasolta, hogy a 20%-os plafon alatt maradás legyen az alapelv.
Később a csoport elnöke kiegészítéseket tett az intézkedési szabályokhoz.
Az egyik az volt, hogy minden képviselői asszisztens havi ezer euróval többet kapjon, ami összességében 10 000 000 eurót jelent, és volt számos egyéb emelés is, melyek valójában olyan helyzetbe juttattak, hogy a plusz kiadásokat bizonyos mértékig csökkenteni kellett.
Ez természetesen sosem könnyű, de el kell mondani, hogy nem tettünk semmiféle valódi megtakarítást vagy csökkentést; helyette megpróbáltunk ragaszkodni a költségvetési elvhez amikor új emelésekre került sor, hogy a költségvetés ne emelkedjen túl magasra.
Ez magától értetődően fontos, mivel az adófizetők pénzét költjük.
El kellene gondolkodnunk azon, hogy milyen projektekbe kellene belefognunk, és melyek elfogadhatók az adófizetők szempontjából.
Mindenekelőtt arra az alepvető munkára kell összpontosítanunk, amire megválasztottak bennünket.
Ez egy törvényhozói testület, és nem szabadna olyan projekteket megvalósítanunk, melyek kívül esnek a tényleges törvényhozói munka keretein.
Azonban engedjék meg, hogy elmondjam, hogy örülök annak a közös kompormisszumnak, mely lehetővé tesz a Parlamentnek egy épphogy 4% alatti emelést.
Ez indokolt, és minden esetben számos olyan projektet tartalmaz, amit itt más képviselők támogatnak.
Említeni fogok néhányat ezen projektek közül.
Elsőként ott van az információs politika, amely borzasztóan fontos.
Ehhez további kilenc millió euró adódott hozzá tartaléknak, hogy az új internetes TV-re költsék, amikor jóváhagyják a prototípust.
Ennek az internetes TV-nek, mint műszaki információs csatornának az ötlete elfogadható gondolat, azonban nem szabadna a most javasolt módon megvalósítani.
A politikai csoportok és a képviselők nem fognak részt venni az érintett testület felügyeletében, illetve a kapcsolódó mindennapi munkában.
A közigazgatás nem rendelkezik ugyanazzal a politikai becsületességgel, amivel a politikai csoportok és a képviselők, illetve, amit az emberek látni akarnak.
Nagyon nehezen tartom elfogadhatónak azt az elképzelést, amit a bal oldal javasolt, hogy a politikát ki kell venni az államigazgatásból, és hogy a Parlamenttel kapcsolatos információ csak annak közigazgatásán keresztül érkezhet, tagjain, illetve politikai csoportjain keresztül nem.
Elképzelhetetlen, hogy megengedjük, hogy az információs politika kizárólag a közigazgatáson keresztül érkezzen, és az információs gépezeten kívül hagyjon bennünket, akiket demokratikus úton választottak ide.
Egy másik, témához kapcsolódó elképzelés a helyi médiát érintette, amiről a plenáris épp az ünnepek előtt döntött.
Arról szólt, hogy a képviselőknek valamivel több pénzt kellene kapniuk azon célból, hogy meghívják a helyi média képviselőit, hogy megfigyelhessék, mi történik a Parlamentben, és interjút készíthessenek velük.
A Költségvetési Bizottság ellene szavazott.
Nem értem ezt a nyilvánvaló rosszindulatot a kis helyi médiával szemben a baloldal részéről, mivel ez lehetővé tenné teszi számunkra, hogy amennyire csak lehet, az átlagemberek közelébe kerüljünk.
Most azonban mi, itt a Költségvetési Bizottságban túlnyomórészt ezen pénz ellen szavaztunk, és mi, képviselők nem költhetünk több pénzt a helyi média meghívására.
Harmadszor az információs irodákat szeretném említeni.
Minden tagállam rendelkezik saját információs irodával, ami jó dolog, de miért a legdrágább épületeket veszik meg a legdrágább területeken?
Miért nem vehetünk valamivel olcsóbb épületeket kicsit kijjebb a városból, és költjük a megfelelő finanszírozást emberi erőforrásra?
Több emberre van szükségünk a munkahelyek, az oktatási intézmények és iskolák meglátogatására, hogy elmondjuk az embereknek, mit csinál a Parlament és miért.
Az az emberek befolyásolásának legjobb módja, ha odamegyünk hozzájuk, nem pedig az, ha drága épületeket vásárolunk.
Ezt a pénzt jobban is el lehet költeni.
Ami az épületekkel kapcsolatos politikát általában véve illeti, remélem, hogy minden intézmény össze tud állítani egy közös szervezetet, hogy megfontolják, mikor és hol építsenek, mikor és hol vásároljanak ingatlant, hogy ne hozzunk anélkül döntést, hogy tudnánk, mit tesznek mások, és így ne emeljük mesterségesen az ingatlanok árát.
Csak megjegyzést szerettem volna fűzni azon határozati javaslathoz, hogy csökkentsük a strasbourgi ülések számát.
Ez egy véget nem érő vita lehet, azonban addig kell folytatni, amíg nem történik valami.
Példát kell mutatnunk a kibocsátások csökkentésében is.
Nem herdálhatunk el 200 millió eurónyi adófizetői összeget évente.
Meg kell mutatnunk a nyilvánosságnak, hogy az EU bővült és változott, és ehhez nekünk is változnunk kell.
Nem találkoztam egyetlen jó magyarázattal sem azzal kapcsolatban, hogy miért kell folytatni ezt a veszekedést.
Emiatt remélem, hogy szavazást tartunk ebben a témában, hogy a Parlament tárgyalhasson a Tanáccsal, és hogy az oly szükséges változás bekövetkezhessen.
Újból szeretnék köszönetet mondani a koordinátoroknak és a Költségvetési Bizottság tagjainak a kompromisszumért, és remélem, megmarad a csütörtöki szavazásban, és hogy az érintett számadatok a közös megállapodás szerinti formában maradnak.
előadó. - (FI) Tisztelt elnök úr!
Biztos asszony! Az Európai Unió 2008. évi költségvetése a második ebben a programozási időszakban.
A jelenlegi pénzügyi keretek elfogadásakor különös figyelmet kapott a versenyképesség, valamint a növekedést és foglalkoztatást elősegítő kohézió megerősítése.
A Bizottság előzetes költségvetési tervezete 129,2 milliárd euró volt a kötelezettségvállalási előirányzatokra és 121milliárd euró kifizetési előirányzatokra.
A Tanács költségvetési tervezetében a kötelezettségvállalási előirányzatokat 128,4 milliárd euróra, a kifizetési előirányzatokatt pedig 119,4 milliárd euróra csökkentette, ami 10,3 milliárd euróval alacsonyabb már egy egyébként is nagyon szoros pénzügyi keretnél.
TA Tanács költségvetési tervezete egyéb kérdéseket is kiemelt.
Az 1. tétel alatt (fenntartható növekedés és foglalkoztatás) a kifizetési előirányzatokat összesen 1 046 millió euróval csökkentették, bár a költségvetési politika feltétel nélküli prioritása volt.
Idén őssze a Parlament ugyancsak megkapta a Bizottság módosítását, ami további 262 millió eurót javasolt külső tevékenységekre.
A Bizottság továbbá javasolta a pénzügyi keret felülvizsgálatát is, hogy megfelelő alapokat lehessen félretenni a Galileo globális helymeghatározó rendszer és az Európai Innovációs és Technológiai Intézet számára a 2008-2013-as időszakra.
A javaslat megfelelt a Parlament június 20-án elfogadott határozatának és az ETI törvényi szabályozásról szóló első olvasatnak.
Ezen kritériumok alapján a Költségvetési Bizottság összeálltotta saját javaslatát, mely jelenleg megbeszélés tárgya.
Kulcselemei a következők:
A költségvetés feltétel nélküli prioritása az 1. tétel (fenntartható növekedés és foglalkoztatás).
A kötelezettségvállalási előirányzatokat megemelték, főként a lisszaboni stratégia szerinti kutatás és képzés terén, illetve a transzeurópai hálózatok esetében.
Az 1a tétel ugyancsak a Galileo navigációs rendszer finanszírozására vonatkozik.
Amikor összeállították a többéves költségvetési keretet, akkor figyelmeztetett a Parlament, hogy a Galileo alulfinanszírozott.
Most 2,4 milliárd eurós deficittel rendelkezik, mivel a magánszektor nem hajlandó részt venni a projektben, amint az az Amerikai Egyesült Államokban is történt.
Mivel a projekt politikai és gazdasági szempontból is fontos Európának, a Parlament ragaszkodott ahhoz, hogy folytatódjék, és hogy az EU-költségvetésből finanszírozzuk.
Jelen költségvetési eljárás során kell meghozni az ezzel kapcsolatos döntést.
Ezen okból kifolyólag a költségvetési tervezetben a Galileo és kapcsolódó ETI-költségei kívül helyezkednek el a költségvetés hatáskörén egy 'műholdcsere' javaslat formájában.
Elfogadásának feltétele, hogy elfogadásra kerüljön a többéves pénzügyi keretet módosító bizottsági javaslat.
Ha ez nem történik meg, akkor a Galileo projekt kudarcot vall, és az ETI-finanszírozás is nehéz helyzetbe kerül.
Értelmetlen folytatni a Galileo finanszírozását, amennyiben a Tanács nem akar végig kiállni mellette.
A strukturális alapok és a kohéziós alapok ráfordításai, melyek az 1b tétel alatt találhatók, jelentős megerősítésben részesültek, mivel az alapok szerinti ki nem fizetett kötelezettségek - a RAL-ok - ijesztően magasak, meghaladják a 95 milliárd eurót.
A Parlament és a Tanács még a nyáron közös nyilatkozatot tett a Bizottság funkcionális programok elfogadásában mutatott lassúságáról.
Jelenleg a Regionális Fejlesztési Alap és a Kohéziós Alap alá tartozó programok 63%-át nem hagyták jóvá, csakúgy, mint a Európai Szociális Alap programjainak 83%-át és a vidékfejlesztési programok 75%-át, bár az első programév a vége felé közeledik.
Ezen adminisztráció lassúsága komolyan veszélyezteti az EU strukturális és kohéziós politikáját, és főként az új tagállamok újjáépítését, mivel a jelenlegi pénzügyi keret egy jelentős európai újjáépítési projekt, nagyobb, mint a második világháborút követő Marshall-terv.
Ebben a költségvetési tervezetben azonban csak 22,1 milliárd és 5,3 milliárd euró lett félretéve strukturális célokra és vidékfejlesztésre az új tagállamok számára.
Ennek megfelelően a Költségvetési Bizottság azt javasolja, hogy a Bizottság megfelelő adminisztrációs költségének egy része kerüljön tartalékba, hogy úgy és akkor lehessen felszabadítani, amikor a programok jóváhagyása megtörténik, mivel ezt a folyamatot fel kell gyorsítani.
Egy másik eléggé problémás terület a 4. tételhez (az EU, mint globális partner) kapcsolódik.
Az előzetes költségvetési tervezet egyértelműen alkalmatlan volt, melynek okán a Bizottság módosításában 120 millió eurót javasolt Koszovónak és 142 millió eurót Palesztinának.
A Tanács ugyancsak 260 millió eurós emelést javasolt ugyanezen a régióknak.
A Költségvetési Bizottság elfogadta a Bizottság megközelítését, de további 10 millió eurót adott Koszovónak és Palesztinának is.
A Parlament saját prioritásainak védelme érdekében a Bizottság megszövegezett egy 'csillagos' módosítást is.
Ez beleegyezik egy 40 millió eurós csökkentésbe, amit máskülönben a közös kül- és biztonságpolitikában kellett volna megtenni, mivel a Tanács által javasolt emelés egyértelműen az ő érdekterületük, és veszélyeztetné a Parlament prioritásait.
A megcsillagozott javaslat továbbá emeléseket foglal magában, melyeket a Külügyi Bizottság követelt Palesztina és Koszovó számára, összességében 40 millió euró értékben, plusz egy további kisebb, 6 millió eurós kiigazítást a világegészségügyi alap és néhány egyéb tétel számára.
Ezt a módosítást akkor lehet elfogadni, ha a Tanács egyetért a rugalmassági eszköz alkalmazásával.
Ami a decentralizált ügynökségeket illeti, elmondhatom, hogy a Bizottság visszaállította a Tanács 32 millió eurós csökkentését és a személyzeti csökkentéseket.
Úgy gondoltuk, hogy az együttműködés aránylag jól működött.
A legjelentősebb változás a határellenőrzési ügynökséghez, a Frontexhez kapcsolódott, ahol a költségvetésben beállított összeg 30 millió euróval emelkedett.
A határellenőrzés területén történő együttműködés és annak megerősítése a Parlament egyik legfontosabb prioritása.
Jelen költségvetés témája az 'eredmény-költségvetés'.
Célja, hogy elősegítse mind a tevékenység alapú költségvetési tervezést, mind pedig a tevékenység alapú irányítást.
E célból 49 millió euró került tartalékba a Bizottság általános adminisztratív költségeiből, hogy azt úgy és akkor szabadítsák fel, amikor a Bizottság olyan tanulmányokra és jelentésekre tesz javaslatot, a Parlament kérésének megfelelően, melyek a tevékenység alapú irányításról, az alkalmazotti állomány felelősségre vonhatóságának tisztázásáról és a személyzeti állomány számának jövőbeli alakulásáról szólnak.
Ez kapcsolódik a Parlament egyeztető tárgyalásán elfogadott, végrehajtó ügynökségekről szóló nyilatkozatához is.
Kimondja, hogy minden új javaslatnak költség-haszon elemzést kell tartalmaznia összehasonlítva azzal a helyzettel, ahol az intézkedések a Bizottság felelősségi körébe tartoznak.
Továbbá egyértelműen meg kell határozni a felelősségre vonhatósági és felelősségi vonalakat az ügynökség és a Bizottság tekintetében, és meg kell magyarázni, hogy a Bizottság hogyan vállal felelősséget az ügynökség munkájáért és az alapok használatáért.
Ismerünk riasztó példákat a 'Technikai Segítségnyújtási Irodák' történelméből.
Az előttünk levő költségvetési tervezet végösszege 129 680 milliárd euró, ami 623 millió euró a többéves pénzügyi keret értelmében.
A kifizetési előirányzatok 124 194 euró, ami a tagállmok GNI-ja 0,99%-ának felel meg.
A pénzügyi keret szerinti 5 300 millió eurós adat és így a Költségvetési Bizottság is hatalmas fegyelmezettséget mutatott ezen, az Európai Parlament számára megfontolásra benyújtott javaslat összeállításában.
A költségvetési tervezet erős konszenzus és kiváló együttműködés szellemében készült.
Szeretnék köszönetet mondani a Költségvetési Bizottság elnökének, Reimer Böge úrnak kiváló vezetéséért, valamint valamennyi politikai csoport koordinátorainak és árnyékelőadóinak.
Jelentős rugalmasságot és együttműködőkészséget mutattak.
Szeretnék továbbá köszönetet mondani a Bizottságnak és Grybauskaite biztos asszonynak pozitív hozzáállásukért, valamint a portugál elnökségnek, mely a háromoldalú tárgyalások és az egyeztetések során konstruktív hozzáállást és tiszteletet mutatott.
Végezetül szeretném kifejezni nagyrabecsülésemet és hálámat a Költségvetési Bizottság titkársága és a saját és más politikai csoportokban a költségvetésért felelős adminisztrátorok felé a hatalmas elvégzett munkáért.
Most benyújtom megfontolásra a 2008. évi költségvetést a plenáris számára.
a PPE-DE képviselőcsoport nevében. - Tisztelt elnök úr! Engedje meg, hogy azzal kezdjem, hogy köszönetet mondok Virrankoski úrnak kiváló jelentéséért és az azzal kapcsolatos hatalmas munkájáért.
Helyesen állította, hogy a 2008-as év a második év egy hétéves pénzügyi távlatban.
Úgy vélem, hogy ez a költségvetés a helyes irányba halad azzal, hogy értéket ajánl a pénzért és hogy idén a kifizetési előirányzatokat a GNI 0,99%-ában szabja meg; lehetősége van arra, hogy sokkal jobb megvalósítást érjen el a következő években.
Azonban ezen célok elérése érdekében felkérem elsősorban a Tanácsot, hogy vegye tudomásul a Parlament elképzeléseit, és álljon készen arra, hogy tovább vitassa ezen kérdések némelyikét; ezen a ponton négy kérdést említek.
Elsőként a Galileót és az Európai Technológiai Intézet (ETI): A Parlament jóváhagyását adta ezekhez a tervekhez, azonban továbbra is a költségvetési fegyelem bizonyítékára van szükségünk az egyéb intézményektől, és itt három dolgot említek.
Először: hiányos bizonyítékát látom a költségbeli túllépésekkel és a projektek késői teljesítésével kapcsolatos fedezetnek.
Másodszor: hiányos bizonyítékát látom az ezen lényegi elemekkel kapcsolatos elszámoltathatóság és felelősség nagyon egyértelmű körvonalainak, főként a projektekkel kapcsolatos munkaszerződések odaítélése terén.
Végezetül úgy vélem, hogy a Bizottságnak sokkal többet kellene tennie azért, hogy megossza a Galileo-projekttel kapcsolatos elképzeléseit, főleg a projekt kidolgozát követő szakaszában és a folyamatban levő helyzetben.
Másodszor, a 4. tétel tekintetében már tudjuk, hogy a Palesztina és Koszovó finanszírozására irányuló igény jelentősen meg fogja növelni ezen tétel alsó küszöbét.
Ezt részben a KKBP finanszírozásának csökkentésével lehet elérni.
Azonban ez minden bizonnyal problémákat fog okozni a kövezkező években, és úgy vélem, hogy valamivel a Parlament első olvasatát követően megbeszéléseket kell folytatnunk a Tanáccsal és a Bizottsággal, hogy lássuk, miként is kezelhetjük ezt a helyzetet.
Harmadszor: felszólítom a Tanácsot, hogy támogassa a parlament azon erőfeszítéseit, melyek arra irányulnak, hogy kötelezzük a Bizottságot átvilágítási gyakorlatának teljesítésére és arra, hogy nagyobb hatékonyságot érjen el az alkalmazotti állomány szintjeiben.
Ez magában foglalja a decentralizált és külső ügynökségeket, ahol attól tartok, nagyobb fokú elszámolási kötelezettségre lenne szükség.
Végezetül: nagyon fontos mind a Tanács, mind pedig a Bizottság számára, hogy nagyobb sürgősséget tulajdonítsanak egy pozitív déclaration d'assurance elérésének a Számvevőszéktől.
Véleményem szerint jelenlegi haladási sebességük elfogadhatatlanul lassú, és ennek következtében a Ház hitelessége komolyan romlik.
Így tehát felszólítom - különösen - a Tanácsot, hogy sokkal nagyobb sürgősséget tulajdonítson ezen helyzet kezelésének.
a PSE képviselőcsoport nevében. - (FR) Tisztelt elnök úr!
Biztos asszony! Mindenekelőtt szeretnék köszönetet mondani a teljes költségvetési csapatnak elvégzett munkájukért, főként pedig a két előadónak, Virrankoski és Itälä uraknak.
Ez a költségvetési eljárás megerősíti a többéves finanszírozási keret szűkösségét.
A kifizetések összege, mely kevesebb, mint 130 milliárd euró, vagy a GDP 0,99%-a, nagyon szegényes, és nem tudja támogatni az európai politika fejlesztéséhez fűzött reményeket.
A Költségvetési Bizottságban végzett csapatmunka azt jelenti, hogy fenntarthatók a politikai csoportok költségvetési prioritásai, azonban a pénzügyi keret meggátolja az európai polgároknak megígért növekedési politika újjáéledését.
Bizottságunk különös gondot fordított valamennyi parlamenti bizottság választására, azonban a kísérleti projektek elburjánzása bizonyítékul szolgál a pénzügyi keret szűkmarkú természetéből adódó frusztrációra.
Ismétlem: meg kellett küzdenünk a Tanács drasztikus csökkentéseivel, és örülök az elért kompromisszumnak.
A Bizottságnak azonban helyesen kell megvalósítania ezt a költségvetést.
Többé nem nyugszunk bele abba, hogy ezt a költségvetési tervezetet megvalósítási kudarcokon és a költségvetésbe beállított összegek tagállamoknak történő visszautalásán keresztül denaturálják.
Először: a 2008. évi költségvetésben nem fogadjuk el a kohéziós alapok falhasználásának kudarcát.
A Szocialista Pártbanban visszaállítottuk a Tanács szörnyű csökkentéseit, melyek olyan programokra voltak hatással, mint a Kultúra 2007, a Média 2007 és a Fiatalok Lendületben.
Nem szükséges emlékeztetnem Önöket ezen tételek fontosságára, mivel az új Szerződés az európaiak elé lesz terjesztve.
Felkérem a Tanácsot, hogy gondolkodjon el ezen; például adja meg a kutatásnak vagy a Frontexnek a működésükhöz szükséges forrásokat, és fejlessze az információs vonalakat, megfelelve az európai polgárokat jelenleg foglalkoztató kérdéseknek.
További költségvetésbe elágazott összegeket is javaslunk bizonyos új projektek számára, hogy javítsuk a menekültek elhelyezésével kapcsolatos kapacitást, vagy a civil szervezetek számára a diszkrimináció leküzdése érdekében.
Az európai költségvetésnek mindenképpen folytatnia kell azok támogatását, akik az európai társadalmat kínzó megpróbáltatásokkal veszik fel a harcot.
Az EU külkapcsolatait illetően 40 millióval csökkentjük a KKBP kiadását, mivel tiszteletben kell tartanunk kötelezettségeinket és az EU kötelezettségeit: hogy megőrizzük a sürgősségi tartalék, segítsünk a leghátrányosabb helyetű országoknak, támogssuk az AIDS leküzdésére irányuló világalapot, az egészségügyi világalapot és fenntartsuk a fejlesztési segélyt.
Koszovó és Palesztina tekintetében mobilizálni kell a rugalmassági eszközt, hogy 87 millió eurót biztosítsunk.
Továbbra is sajnálatos, hogy a 4. tétel szisztematikusan alulfinanszírozott.
A világban nő a szegénység, költségvetésünk pedig apad.
Ami az Európai Bizottságot illeti, elismerem, hogy a 40 millió eurós tartalék kemény, de ez tükrözi az ABM végrehajtásának hatékonyságával kapcsolatos kételyeinket.
Engedjék meg, hogy említsek néhány példát: elsőként a kohéziós alapok elköltésének kudarca, képtelenség arra, hogy végrehajtsák az olyan nagyra tartott kísérleti projekteket, mint az Erasmus-jellegű gyakornoki program, az átláthatóság hiánya a kutatócégek kiválasztásában, az új hivatalnokok kiválasztási versenyének gyenge végrehajtása.
A lista hosszú, és a Parlament azt kéri, hogy győzzék meg az európai végrehajtás jóindulatáról.
Végül a legfontosabb, a csillagos módosítás, mely azt kéri, hogy a Galileo és az ETI a pénzügyi távlat plafonja fölötti mértékben részesüljön támogatásban.
Ez szükségessé, sőt, kötelezővé teszi a pénzügyi távlat mini-felülvizsgálatát.
A Parlament nem tudja elfogadni Galileo veszélyeztetését, ami komoly kihívás technológiai, gazdasági és politikai szempontból, és alapvető fontosságú stratégiai eszköz a politikai hatalmak és az EU függetlensége számára. Ennek ellenére meg vagyok győződve Merkel asszony üléstermünkben elhangzott megjegyzéseinek értékéről.
Merkel kancellár asszony június 29-én egy afrikai közmondással zárta elnökségét: 'Ha gyorsan akarsz menni, menj egyedül, de ha messzire akarsz haladni, akkor menjetek együtt.'
az ALDE képviselőcsoport nevében. - (DA) Tisztelt elnök úr! Szeretnék köszönetet mondani az Európai Parlament elnökének azért, hogy személyesen elnököl ezen az ülésen és ezeken a vitákon, valamint azért, hogy nem éjfélkor kerül erre sor.
Ennek nagyon örülök.
Biztos asszony! Nem kétséges, hogy a 2008. évi költségvetési eljárások elég komoly kihívást fognak jelenteni.
Azonban a Parlamentben összetartunk, és eléggé meg vagyok győződve arról, hogy amikor csütörtökön szavazni fogunk, a stratégia, a Költségvetési Bizottság és a Virrankoski úr által a bizottsági költségvetéshez kiválasztott véleményelőadó széles körű támogatásban fog részesülni.
A Liberálisok és Demokraták Szövetsége Európáért Képviselőcsoportját támogatja a Bizottság kiváló javaslatait a Galileo műholdas felügyeleti rendszer finanszírozásával kapcsolatban.
Támogatjuk, hogy a mezőgazdasági tervek többletösszegeit erre a projektre használják el, ahelyett, hogy visszaadnák a tagállamoknak.
Nem lenne ésszerű csökkenteni a kutatásra és közlekedésre adott finanszírozást azért, hogy pénzt találjunk a Galileo számára, amint azt az EU pénzügyminiszterei javasolták.
Amennyiben az EU tagállamai egyetértenek azzal, hogy legyen Galileo, akkor finanszírozást is kell biztosítaniuk hozzá, anélkül, hogy azt egyéb célokra használnák.
Amint azt már Virrankoski úr említette, korábban már felhívtuk a figyelmet arra, hogy a Galileo nem kapott elegendő pénzt; így tehát az a helyzet, amivel most szembesülünk, nem hat meglepetésként.
A másik jelentős vitatható kérdés a Tanács aggodalmait illetően a külügyi politikának juttatott finanszírozás.
Valamennyien nagyon aggódunk amiatt, hogy avjon elegendő pénzt juttatnak-e Koszovónak és Palesztinának.
Szeretnék köszönetet mondani Virrankoski úrnak a kompromisszumra irányuló jelentős erőfeszítéseiért, amely széles körű támogatást élvez.
Ami az ügynökségket illeti, elégedettek vagyunk azzal, hogy a Frontex, a határfelügyelő ügynökség több finanszírozást kap, és reméljük, hogy megoldást lehet találni arra is, hogy amint lehet, meginduljon az Európai Tengerbiztonsági Ügynökség (EMSA) az LRIT adatközponttal együtt, melynek megalapítására 2008. végéig kerül sor.
Az egyéb intézmények előadója, Itälä úr egyrészt kivitelezhető, másrészt nagyon nehéz feladattal nézett szembe.
A nehéz feladat a parlamenti költségvetés volt, ahol sajnos nem volt lehetőség arra, hogy a költségeket levigyük az idei év szintje plusz az infláció alá.
Ennek ellenére azonban lehetőség nyílt arra, hogy a költségeket 20%-os plafon alatt tartsuk.
Az ALDE képviselőcsoport támogatta az előadó és a Elnökség közti eredeti kompromisszumot, az viszont sajnálatos, hogy a nagyobb csoportok elnökei közti gyenge összhang azt jelenti, hogy a kompromisszumot át kellett dolgozni.
Nem szabadna, hogy erre újból sor kerüljön; jobban is meg tudjuk oldani.
Azonban nem büntetem Itälä urat.
Jelentős segítséget jelentett, és szeretnék köszönetet mondani neki azért, hogy ésszerű megoldást talált a Régiók Bizottsága számára, ami a Tanács nagyon súlyos csökkentéseinek tárgyát képezte.
Tisztelt elnök úr! Az UEN képviselőcsoport nevében szeretnék hangot adni őszinte hálámnak az előadók, Virrankoski és Itälä urak és a Költségvetési Bizottság valamennyi tagja felé a költségvetés összeállításával kapcsolatban tett erőfeszítéseikért és kiváló együttműködésükért.
Nagyon köszönöm.
A jelenlegi költségvetési távlat második költségvetése jelentősen különbözik elődjeitől az érintett összegek tekintetében?
Ahogy máskor is, folytattuk a korábbi évek kiadásainak finanszírozását, és a költségvetésnek csak részeit tudjuk módosítani.
Ilyen jelentős elemek a Európai Innovációs és Technológiai Intézet és a Galileo-projekt finanszírozása.
Nő Palesztina és Koszovó finanszírozása is.
Jelentős változások találhatók továbbá a közös mezőgazdasági politika és a szakmai ügynökségek finanszírozásában.
Nagy hibát követünk el azzal, hogy pontatlanul csatoljuk az összegeket a későbbi kiadásokhoz?
Lehetséges ezt egy évvel korábban megvalósítani?
Megpróbáljuk, de mindig van lehetőségünk a költségvetés kiigazítására, és ez nagyon fontos.
Talán a jövőben több tételt kellene készítenünk, mivel az jelentős rugalmasságot kölcsönöz a költségvetésnek.
Végezetül újból szeretnék őszinte köszönetet mondani Virrankoski úrnak.
Annak ellenére, hogy összetett feladatról van szó, nagy öröm volt együtt dolgozni vele.
a Verts/ALE képviselőcsoport nevében. - (DE) Tisztelt elnök úr!
Biztos asszony!
Hölgyeim és uraim! Azzal szeretném kezdeni, hogy kimondom, általános problémánk van a meglévő pénzügyi távlattal, mivel a Zöldek/az Európai Szabad Szövetség Képviselőcsoportja szempontjából a 2013-ig meglévő költségvetés nem igazán felel meg azoknak a komoly kihívásoknak, melyekkel Európa és a 27 tagállam jelenleg szembesül.
Szeretném kimondani, hogy a Tanácsban az európai szellemiség hiányát látom, amikor a költségvetésről és a finanszírozásról esik szó.
Azt hiszem, hogy -amint azt már a lisszaboni stratégiában is kimondtuk - igazi korszerű támadásra van szükségünk Európáért, ha valóban ki szeretnénk építeni egy utat a tudásalapú társadalom irányába.
Sajnos ettől jóval el vagyunk maradva.
Úgy vélem továbbá, hogy még több kutatást és fejlesztést kell tennünk, csakúgy, mint az élethosszig tartó tanulásért, amennyiben azt akarjuk, hogy Európa polgárai megfelelően beilleszkedjenek, és hogy megadjuk nekik azokat a készségeket, melyekkel meg tudnak küzdeni a globalizációval.
Létre kell hoznunk továbbá - és minden közvéleménykutatás azt mutatja, hogy az európai polgárok ezt elvárják tőlünk - egy felelős külpolitikát.
Ha azonban többet szeretnénk beruházni a krízisprevencióba és a felelős fellépésbe a világ legproblémásabb helyein, akkor megfelelő forrásokra van szükségünk, melyekkel jelenleg nem rendelkezünk megfelelő szinten.
A klímaváltozási politikával kapcsolatban úgy vélem, hogy meg kell mutatnunk a világnak, hogy a jól felfogott klímaváltozási politika és a szelektív növekedés kéz a kézben járnak.
Európának itt hatalmas lépést kell tennie előre, mivel csak egyéb kontinensek és olyan nagy országok, mint például Kína, India vagy az Egyesült Államok meggyőzésével tudjuk összeállítani a klímaváltozási politikát és új munkahelyeket létrehozni, melyekkel polgáraink szívét is meg tudjuk nyerni.
Másrészt úgy gondolom, hogy természetesen tudunk takarékoskodni például az európai költségvetésen, a mezőgazdasági exporttámogatásokon, csakúgy, mint a dohánytermesztésen és az itteni, strasburgi megbeszéléseink költségein.
Láthatjuk, hogy a költségvetés nem elégséges az olyan nagy, ambíciózus tudományos projektjeink számára, mint például a Galileo, a műholdas navigációs rendszer.
Számos korábbi felszólaló említette már ezt.
Ha úgy gondoljuk azonban, hogy ez politikailag korrekt, akkor a Tanácsnak itt kell felráznia magát, máskülönben elveszítjük a kapcsolatot az Egyesült Államokkal, valamint Kínával és Indiával.
Az Európai Innovációs és Technológiai Intézettel kapcsolatban ha valóban azt akarjuk mutatni, hogy Európa egy olyan kontinens, mely valóban értékeli a tudást és tudásalapú társadalom akar lenni, akkor itt a Tanácsnak is többet kell tennie.
Itt egy közös európai akaratra van szükség, ha támogatni akarjuk Európát.
Befejezésként szeretnék köszönetet mondani képviselőtársaimnak, akik együttműködtek ebben a költségvetésben.
Ez csak egy kompromisszum, de jó kompromisszum, legalábbis a Parlament szemszögéből, olyan, amit védenünk kell.
a GUE/NGL képviselőcsoport nevében. - (FI) Tisztelt elnök úr! Biztos asszony!
Valószínűleg minden csoportban a vélemények széles tárháza van jelen. Egyesek örülnek a Tanács szigorú költségvetési politikájának, míg a többi képviselő úgy érzi, hogy az korlátot jelent minden jó és szép elérésében.
Tény, hogy a Tanács javaslata a költségvetési végösszegre meglepően alacsony az összesített nemzeti jövedelemhez képest, és hogy a Parlament javaslata kivételesen alacsony költségvetési kiadást képvisel.
Csoportunk nem örül annak, ahogy a költségvetési tervezet fokozza az Unió katonai profilját.
Az Unió katonai jellegűvé tétele egyike azoknak az okoknak, amiért képviselőcsoportunk nem tudja támogatni a múlt héten megbeszélt új alkotmányi javaslatot.
Az alkotmánynak, hasonlóan a következő évi költségvetési tervezethet semmi köze nincs az Unió szociális dimenziójának megerősítéséhez.
Hozzászoktunk ahhoz az elképzeléshez, hogy a Bizottság sosem támogatja teljesen az EU-költségvetést, és a tagállamok hozzá vannak szokva ahhoz az ötlethez, hogy minden évben saját forrásaik, mivel ismertek, visszakerülnek hozzájuk.
Ez az idei és a jövő évi strukturális és kohéziós alapokhoz tartozó elhalasztott programok miatti RAL-ok miatt jár.
Az előadó, Virrankoski úr jó okkal felgyorsítja ezen programok jóváhagyási eljárását.
Képviselőcsoportunknak az a véleménye, hogy helyes az intézményközi megállapodások módosítása, tekintettel a Galileo és az Európai Technológiai Intézet új kiadására.
Nincs elég pénz a költségvetési keretben; helyette a tagságnak kell új pénzt hoznia az Uniónak ezekhez.
Ebben a Házban a Parlament Elnöksége nem olyan fegyelmezett költségvetési céljaiban, mint a Költségvetési Bizottság.
Mindig megpróbálja elkölteni az EU adminisztratív költségeinek 20%-át, még akkor is, ha nincs hova indokoltan elkölteni az összeget.
Az ilyen projektekbe beletartozik Pöttering úr emlékműve, egy, az EU rövid történelmének szentelt múzeum, vagy az, hogy a Parlament parkolójából fürdőhelyet alakítanak ki.
Ezzel egyidőben a Szociáldemokraták, a Liberálisok és a Zöldek a Költségvetési Bizottságban az Europarties párttámogatási alapjainak gyenge felügyelete mellett szavaztak, és most a Parlament költségvetéséből finanszírozott Euro-foundations-ra.
Nem volt olyan kitétel, mely kimondta volna, hogy az alapok felhasználását az EU költségvetési ellenőrzésének legjobb gyakorlata szerint kellene felügyelni.
Honfitársaim, Virrankoski és Ville Itälä urak előadói szerepükben megpróbáltak kiegyensúlyozott eredményt elérni.
az IND/DEM képviselőcsoport nevében. - (SV) Köszönöm, elnök úr!
A tisztelt képviselők, Virrankoski és Itälä urak nagyon kompetensen foglalkoztak a költségvetési kérdésekkel.
Nagyon tisztelem munkájukat a megállapított megbízás keretében.
Azonban ez a probléma: kénytelenek az adott megbízás keretében dolgozni.
Az EU költségvetési tervezési folyamata igencsak idejétmúlt, és így figyelmet sem érdemel.
Mindig a következő az alapelv: pénz jön be, így miért is ne fektessük be?
Ez egy 50 éves szervezet, melynek ebből az okból kifolyólag a zéró költségvetésre kellene összpontosítania.
Fel kell tennünk a következő kérdést: ha ma kezdenénk (és nem 50 évvel ezelőtt), akkor mibe fektetnénk költségvetési forrásainkat?
Befektetnénk abba, hogy létrehozzunk egy gazdasági és Szociális Bizottságot vagy a Régiók Bizottságát?
Befektetnénk közel a felét a védővámos mezőgazdasági politikába, olyan termékek PR-jára és marketingjére, amiket máskülönben nem lehetne eladni?
Befektetnénk a dohánytermesztés támogatásába, hogy olyan dohányt termeljünk, amit normál módon nem lehet eladni, olyankor, amikor mindent egybevetve tiltjuk a dohányzást az EU-ban?
Befektetnénk strukturális alapokba, melyek a teljes költségvetés szinte teljes fennmaradó részét kiteszik, ezáltal eldöntve, hogy az országok központilag az EU-költségvetésből kaphatnak pénzt, amennyiben egyfajta regionális politikához kapcsolódik?
A válasz - és meg vagyok győződve arról, hogy itt az épületben mindenki (ami nem túl sok) ezt mondaná - az, hogy nem, nem tennénk.
Így tehát az a kérdés: hogyan közelíthetjük meg a témát?
Nos, nem tehetjük meg, ha nem vagyunk felkészülve arra, hogy a kezdetektől áttekintjük az alapvető költségvetési kérdéseket, majd arra, hogy onnan kezdünk el dolgozni.
Így tehát teljesen rossz helyen vagyunk.
Ha levezetünk egy normál gazdasági elemzést és megfontoljuk, hogy mit kellene tenni a Brüsszelen keresztül elkölött költségvetési eszközökkel EU-szinten, akkor az a tagállamok által máskülönben nem befektetett pénz kiutalása például az alapkutatás számára.
A gazdasági elméletből valamennyien tudjuk, hogy az alapkutatás teljesen alulfinanszírozott a piacon.
Itt mindig vannak ingyenélők.
Úgy gondolják, hogy valaki más fog fizetni az alapkutatás költségeiért, és amikor minden be van fejezve, akkor elérhető valamennyiünk számára.
Nagyon sok terület van, és nagyon kis összegeket fordítanak erre.
Beszélünk róla, de nem teszünk semmit.
A legtöbb esetben oda megy a pénz, amiről 30-50 éve döntöttek.
Ez felháborító.
Nekünk is van egy EU-nk, amely épületeket vesz szerte Európában, gondolván, hogy olcsóbb.
Ez felelőtlen cselekedet; kockázatos üzletbe fogni az adófizetők pénzéből.
Ennek nem szabadna folytatódnia.
Megbeszélést kell kezdeményeznünk arról, hogy mit kellene az EU-nak a befolyt pénzekkel kezdenie.
Amit helyesen teszünk, az a teljes anyagi eszközöknek talán 10-15%-át teszi ki.
A többi ostoba dolgokra megy el és különféle PR-tevékenységre, így például a globalizációhoz történő alkalmazkodásra.
Az egymással jó intézményi megoldások megtalálásában versengő különálló államok hozták létre Európát és sikerét.
Ezt tartsuk meg.
Nagyon köszönöm.
(DE) Tisztelt elnök úr! Bárki, aki benne volt a Költségvetési Bizottságban tudni fogja, hogy milyen nehéz dolog is ősszel elengedni nagyon sok pénzt.
Általában beteszik a tartalék információs szolgáltatások tétel alá.
Van természetesen egy arra irányuló próbálkozás, hogy aktívak legyünk, és így tegyünk is valamit.
Itt kifejezetten Önhöz szólnék, elnök úr.
Létrejött a LUX filmdíj.
Azok voltak a feltételek, hogy a filmeket ezév október 18-ig megnézik, és csak azok a képviselők szavazhatnak ezen költségvetési tétel kezdeménezéséről, akik valamennyi filmet megnézték.
Épp az imént néztem meg a listát.
Még egy tucatnyi képviselő sincs, akik döntést hoznak arról, hogy melyik Bábel-tornyot kinek adják.
Arra kérném Önt, elnök úr, hogy legyen olyan tisztességes, és ne vezessen minket félre holnap, hanem mondja meg, hogy hány képviselő vett legitimen részt ebben a szavazásban.
Kérem, bizonyosodjék meg arról, hogy a jegyzőkönyvet nem hamisítják meg az utolsó pillanatban, mivel a filmek megnézésének határideje október 18. volt.
Ez aránylag kis probléma a költségvetési skálán, elnök úr, ami oly sok egyéb területre terjedet át.
Itt folyamatosan kidobjuk a pénzt az ablakon anélkül, hogy meggondolkodnánk. Hiába van túl sok pénzünk, még az olyan jó ötletek, mint amilyen a filmdíj is, elutasításra kerülnek.
De kérem legalább holnap legyen tisztességes, elnök úr!
Ezek a megjegyzések válaszra sem méltók.
Azzal szeretném kezdeni, hogy elmondom, nagy öröm a mai napon Önökhöz szólni, a fontos szavazás előtt és éppen az első olvasat után.
Szeretnék köszönetet mondani az elnöknek, Böge úrnak, a főelőadónak, Virrankoski úrnak, valamint a politikai csoportok koordinátorainak sikeres, összehangolt és pozitív munkájukért, mely arra irányult, hogy kompromisszumot érjenek el a Költségvetési Bizottságban az első olvasatkor.
A Bizottság által javasolt valamennyi sort helyreállították - sok köszönet ezért.
Gyakorlatilag valamennyi PDB sor létrehozása kapcsán szeretném kifejezni köszönetemet a Parlamentnek.
Ezt most angolul is megismétlem az esetleges pontatlan tolmácsolás esetére, mivel ez a legfontosabb része beszédemnek.
Ezzel egyidőben azt is el szeretném mondani, hogy nem számít, mennyire vagyunk elégedettek, és mennyire kielégítő együttműködésünk, továbbra is van néhány megjegyzésünk, és, még mindig ezt mondva, a legtöbb esetben, a Parlament tartalékol.
Ez egy olyan dolog, amit a tavalyi évben már említettünk, és a Bizottság akkor tudta kezelni. Megpróbálunk minden tőlünk telhetőt megtenni, hogy biztosítsuk, hogy a Bizottság minden feltételnek megfeleljen, biztosítva az Önök számára szükséges valamennyi információt, hogy még a második olvasat előtt fel tudják szabadítani a tartalékokat.
A kíséleti projektekre külön ki szeretnék térni, ahol ebben az évben a Parlament magához ragadta a kezdeményezért, és gyakorlatilag kibővített számú új kísérleti projektet és előkészítő lépést használt, melyeket Önök javasoltak.
Úgy mint általában, minden egyes esetet figyelmesen átnézünk, és véleményünket november elején terjesztjük elő az úgynevezett 'végrehajthatósági levél'-en keresztül, ami időben, még jóval az egyeztetés és a második olvasat előtt fog megérkezni.
Ami a végrehajtó ügynökségeket illeti, melyek nagyon nagyok, rávilágítva idei költségvetési tervezési eljárásunkra, szeretném kihangsúlyozni a júliusi egyeztetés során közöttünk létrehozott konstruktív keretet és az ügynökségek általános munkáját.
Szeretnék köszönetet mondani a Parlamentnek, főként Haug asszonynak együttműködéséért, különösképp a végrehajtó ügynökségek munkarendje felülvizsgálatának véglegesítése során melyben a minap egyeztünk meg.
A Bizottság minden tőle telhetőt megtesz, hogy a két költségvetési hatóság közti tisztességes közvetítő legyen, és meg fogja próbálni a legjobb és a valamennyiünk között legkiegyensúlyozottabb eredmény elérését, hogy megtaláljuk a költségvetést, főként azt tudva és észben tartva, hogy még mindig hatalmas megoldandó problémáink vannak, így például a Galileo és az ETI, ami döntés előtt áll a Tanács határozatától függő javaslatunk alapján.
Elégedettek vagyunk azzal, ahogy a Parlament ezt a kérdést a javaslatban és az első olvasatban kezelte.
Így remélem, hogy valamennyien - mindhárman - sikeresen és idejében be tudjuk fejezni a költségvetési tervezés folyamatát.
a Külügyi Bizottság véleményének előadója - (DE) Tisztelt elnök úr! A 4. tétel pénzügyi plafonja 7,002 milliárd euró a többéves pénzügyi keret szerint.
A Tanács megemelte a Bizottság 2008. évi előzetes 6,672 milliárd eurós költségvetési tervezetét 6,89 milliárdra, elsősorban azáltal, hogy plusz összegeket adott Palesztinának és Koszovónak.
A Parlament korai szakaszban mutatott rá arra, hogy ezek az alapok nem lehetnek elégségesek, mivel nem vették számításba az egyébként előre látható kihívásokat.
Most azt halljuk a Tanácstól, hogy sokkal magasabb összegekre van szükség, főként a biztonságpolitika területén.
Sajnos még mindig nem vagyunk tisztában semmiféle konkrét javaslattal.
Nekünk azonban megállapodásra kell jutnunk a Tanáccsal a CFSP kapcsán.
Így tehát nyíltan és tisztességesen tárgyaljunk az aktuális 2008-as igényeinkről.
Ha jóváhagyunk mintegy 250 millió eurót évente a CFSP-re 2007-től 2013-ig, akkor a finanszírozási hiány máris nyilvánvaló.
A biztonsági politikával kapcsolatos költségeink majdnem az időkereteknek megfelelően folynak.
Egy másik fontos téma Palesztina.
2007-ben az előirányzottnál jóval magasabb, 400 millió eurós összeget költünk.
A következő évben is több pénzre lesz szükségünk, mint amit a Bizottság és a Tanács eddig előirányzott.
Azonban nem várhatjuk el a Parlamenttől, hogy alacsonyabb összegeket illesszen a költségvetésbe, és hogy következésképpen megdézsmáljon egyéb politikákat az év során, csak azért, mert nem volt komoly tervezés.
Nincsen tisztánlátás a Koszovóval és a 2008-as költségvetési igényekkel kapcsolatos feladatok precíz kiosztásával kapcsolatban sem.
Tudom, hogy először a pontos megbízásra kell itt várnunk.
Összegezve, szeretnék rámutatni arra a politikai párbeszédre, amit hamarosan meg kell kezdenünk.
Az Európai Parlament ezért a többéves pénzügyi keretről szóló tárgyalások során harcol, és azért, hogy leláncolják az intézményközi magállapodásban.
Ez lenne a helyes fórum a főbb fejlemények konstruktív kezelésére, jó időben és a kölcsönös bizalom alapján.
Ez lenne a helyes kontextus az új pénzügyi eszközök felülvizsgálatának előkészítéséhez.
a Fejlesztési Bizottság véleményének előadója - (DE) Tisztelt elnök úr! Hölgyeim és uraim!
A Fejlesztési Bizottság erőfeszítéseket tesz annak érdekében, hogy prioritásait a költségvetésben előirányzott kiadásokkal határozza meg. Tudjuk, hogy a fejlesztési segély, így a bolygó legszegényebbjeinek adott segély sem olyan dolog, ami hirtelen döntéssel történik, és az eredmények a semmiből tűnnek elő, de vannak itt folyamatok, és ezeken folyamatosan dolgoznunk kell.
Hangsúlyoztuk, hogy le akarjuk győzni a szegénységet.
Ez azt jelenti, hogy az embereknek oktatást kell biztosítanunk, és arról is gondoskodnunk kell, hogy egészségesek legyenek, hogy fejlődni tudjanak saját környezetükön, saját országukon belül.
A múltban hatalmas összegeket fektettünk a malária, a tuberkolózis és az AIDS leküzdésére, és segíteni akarunk ezeknek az országoknak valóban fejlődni olyan intézkedéseken keresztül, mint például a kézi lőfegyverek, a taposóaknák és az ABC fegyverek betiltása, konfliktusmegelőző hálózat és a fejlődő országok közti határokon átívelő együttműködés létrehozásával.
Azonban itt nem annak kellene lennie a helyzetnek - és ez a két kérésem a Tanácshoz és a Bizottsághoz -, hogy a Tanács - egyszerűen azért, mert új téma jelenik meg a napirendjén - gyorsan azt mondja: most elkezdünk mindent átszervezni.
Segítenünk kell Koszovón, segítenünk kell Palesztinán, és ezzel teljes mértékben egyetértünk.
Ezt meg kell tennünk, de nem úgy, hogy pénzt veszünk el a leges-legszegényebbektől és azt hisszük, hogy találhatunk valamilyen folyamatosságot ezen a rendezőpályaudvaron, vagy hogy az emberek kívül esetleg azt érzik, hogy a legeslegszegényebbek megsegítésén dolgozunk igazán intenzíven.
Új pénzeknek kell itt rendelkezésre állnia, és tudom, hogy itt adófizetőink pénzéről beszélünk, de ezt nyíltan meg kell nekik mondani.
Ha megtesszük, sikeresek is leszünk.
A második pont a Bizottságnak szól.
Pontosan tudják, mik a prioritásaink a szegénység leküzdésében.
Éppen az imént utaltam ezekre: az egészségügyi ellátás és az alapvető oktatás biztosítása, hogy az emberek meg tudjanak keresni maguknak valamit otthon.
Nagyon sok pénzt tartalékoltunk, és nem szabad ezt a pénzt addig felszabadítani, amíg egyértelművé nem teszik, hogy elfogadták a Parlament prioritásait.
Nem a mikromenedzsment az, amit be szeretnénk vezetni, de elvégeztünk egy politikai értékelést, amivel egyetértettek.
Ehhez ragaszkodnunk kell, és meg kell valósítanunk, hogy mint a külpolitika egyéb eseteiben is valósággá váljon, és ennélfogva kihasználjuk költségvetési jogainkat és lehetőségeinket, hogy megfelelő nyomást gyakoroljunk Önökre.
a Nemzetközi Kereskedelmi Bizottság véleményének előadója - Tisztelt elnök úr! Szeretnék köszönetet mondani Virrankoski és Itälä uraknak a ragyogó, mégis hálátlan munkáért.
Úgy gondolom, nem csupán a Parlament, mint a költségvetést felügyelő intézmény szerepét kell kihangsúlyozni, hanem minden egyes olyan bizottság szerepét is, melyeknek közvetlen hatásköre alá tartoznak a költségvetési szempontok.
Úgy vélem, nagyon üdvös, hogy az egyes főigazgatóságok beszámolnak az egyes bizottságoknak az adott évben várható kiadásaikról.
Szabályozási szintnek és átláthatóságnak kell lennie.
Bár a Nemzetközi Kereskedelmi Bizottság nem rendelkezik együttdöntéssel a kereskedelmi kérdésekben - mégis -, úgy vélem, nagyon jó gyakorlat alakult ki, melyben őszinte és nyílt megbeszélést folytatunk a kereskedelmi főigazgatósággal költségvetési kérdésekben, és amiért bizonyos kiadásokra szükség van.
Ami a költségvetési sorokat illeti, szeretném kihangsúlyozni annak a szükségességét, hogy megtartsuk mind a kereskedelmi segélyt, mind pedig a WTO parlamenti dimenzióját, mint a kereskedelmi költségvetés fontos szempontjait.
Népszerűsítenünk kell az európai termékeket a harmadik országokban.
Szakértőkre van szükségünk, akik segítenek vállalatainknak belépni a külföldi piacokra, de azzal egyidőben segítenünk kell a fejlődő országoknak is, hogy exportáljanak az EU-ba.
Kereskedelem nélkül nincs hosszútávú fenntartható fejlődés.
A WTO-t mostanában kritika érte az átláthatóság hiánya miatt.
A világkereskedelmi tárgyalások parlamentáris dimenziója fontos kezdeményezés, amit továbbra is támogatnunk kellene, mivel javítja a párbeszédet, nagyobb legitimitást ad, és nagyobb felügyeletet tesz lehetővé.
Végső megjegyzésként arra ösztönzöm a Bitottságot, hogy bizonyosodjon meg arról, hogy a Parlament időben tájékozódik minden mikrofinanciális támogatáshoz kapcsolódó projektről, hogy helyes vitát lehessen tartani a megfelelő bizottságokban, és hogy mi, mint intézmény tisztában legyünk az EU-s pénzeket költő kedvezményezett országokkal.
a Költségvetési Ellenőrző Bizottság véleményének előadója - (ES) Tisztelt elnök úr!
Biztos asszony! A Költségvetési Ellenőrző Bizottság a 2008. évi költségvetésről szóló véleményét két alapvető pontra összpontosította:
Az első az új intézményközi magállapodás 44. bekezdésének betartása, ami a megbízhatósági nyilatkozatra és az éves hitelesítésre vonatkozik, amit minden tagállamnak be kell küldenie.
Ebben a módosításban kiállunk a 2004. és 2005. évi mentesítés következtetései és ajánlásai mellett, amit a tagállamok kisebbik része már alkalmaz, de úgy véljük, többnek kellene így tennie.
Tudjuk, hogy az Európai Bizottság nem tudja értékelni, hogy a tagállamok milyen mértékben feleltek meg február 15-ig ennek a követelménynek.
Azonban, és talán annak érdekében, hogy arra bátorítsuk az Európai Bizottságot, hogy bármilyen időpazarlás nélkül folytassa ezt az értékelést, bevezettünk egy tartalékot a Bizottság személyzeti költségeiben.
Biztosak vagyunk abban, hogy a Bizottságnak legalább annyira érdekében áll annak biztosítása, hogy a tagállamok teljes mértékben betartják a közös irányítás terén a 44. bekezdést, mint a Parlamentnek.
Így tehát biztos vagyok abban, hogy a tartalék kapcsán valóban magállapodásra jutunk.
A második pont az átláthatóság.
Úgy gondoljuk, hogy minél részletesebb a költségvetési kiadás, annál egyszerűbb lesz a megfelelő költségvetési hatóságnak ellenőrizni annak megvalósítását.
Így tehát új költségvetési sorok létrehozását kértük azon kiadások terén, melyek nagyon kényesek a parlament számára, így például az ügynökségek, a vidékfejlesztés és egyéb kategóriák, mint például a külső fellépés, azzal a céllal, ismétlem, hogy nagyon egyértelmű kötelezettség szülessen a Parlament és a Költségvetési Ellenőrző Bizottság részéről, aminek hozzá kellene járulnia a maximális átláthatósághoz, amit a közvélemény elvár tőlünk.
a Gazdasági és Monetáris Bizottság véleményének előadója. - (ES) Tisztelt elnök úr!
Biztos asszony!
Előadó urak! A Gazdasági és Monetáris Bizottság előterjesztett egy véleményt, amit egyhangúlan elfogadtak - egyetlen ellenszavazat sem volt -, melyben elsőként ünnepeltük a a gazdasági növekedés és foglalkoztatás javuló versenyképességét megcélzó költségvetési összegek emelését, és főként azon összegekét, melyeknek célja a növekedést és foglalkoztatást szolgáló kohézió elérése az Európai Unióban.
Azon kérdések kapcsán, melyekért a Bizottság felelős, azaz a gazdasági és monetáris ügyek, a vállalkozások, verseny, adó- és vámközösség területe, az adócsalás és az általános csalás elleni küzdelem az európai statisztikákban, és főként a statisztikákról szóló fejezetben, természetesen üdvözöljük a költségvetési emeléseket, de persze találtunk hiányosságokat is.
Több pénzt szerettünk volna, több pénzt a gazdasági növekedésre, más szavakkal több pénzt a polgárok jólétére, hogy egyértelműbb támogatást biztosítsunk a monetáris uniós programoknak, hogy egyértelműbb támogatást biztosítsunk a kis- és középvállalkozásoknak, mint a munkahelyteremtés forrásainak.
Természetesen valamennyiünket a mértékletesség elvének kell vezetnie - ennek kell az első helyen állnia, és ezt nálam többet senki sem állítja.
Azonban ez és Uniókban a költségvetés jelen hiányai ellentétes pólusokat képviselnek.
Úgy véljük, hogy az Európai Uniónak valóban élesebb költségvetést kellene alkotnia a gazdasági növekedés stimulálását illetően, ami foglalkoztatást fog teremteni, és e célból abszolút fontos szétosztani olyan forrásokat, melyek valamennyi EU-s országhoz tartoznak.
a Foglalkoztatási és Szociális Bizottság véleményének előadója. - (DE) Tisztelt elnök úr!
Biztos asszony!
Hölgyeim és uraim! A Foglalkoztatási és Szociális Bizottság nevében különösképp üdvözlöm azt a tényt, hogy a Bizottság most hajlandó a költségvetés 44,2%-át, azaz 57 milliárd eurót a növekedésre és a foglalkoztatásra fordítani.
A megfelelő költségvetési tételekben a 2,3 milliárd eurós emelés 2008-ra hatékonyan támogatja a lisszaboni stratégiát.
Különösen három, a szociális ágazatban található kísérleti projektre szeretném felhívni a figyelmet, még akkor is, ha a Költségvetési Bizottság nem hagyta jóvá erre a finanszírozást egy esetben, és jelentősen csökkentette azokat egy másodikban.
Az egészségügyben történő foglalkoztatás helyzetéről szóló projekt is különösképp közel áll a szívemhez, melyet valamelyest csökkentett a Költségvetési Bizottság, mivel ott jelentős problémák vannak az EU 2004-es és 2007-es bővítése óta.
Így tehát kísérleti projektre van szükség, amint azt kigoldoltuk.
Ez különösképp vonatkozik a szociális szolgáltatások esetleges szabályozásaira.
Ugyanez vonatkozik egyéb javasolt projektekre is, mégpedig a migránsok társadalmi beilleszkedésére.
Így tehát kérem, támogassák az újból beszúrt módosításokat.
Újból szeretném népszerűsíteni a dublini alapítvány családi projektjét, melyet 400 000 euróval szeretnénk támogatni, de amit a Költségvetési Bizottság teljes mértékben elutasított.
A családbarát munkahelyek, a lakáshelyzet javulása a családok számára és a folyamatos családtámogatás ugyancsak elsődleges cél számunkra Európában.
Így tehát ezen témák kezelését bele kellene illeszteni a dublini alapítvány munkaprogramjába, és természetesen rendelkezésre kell bocsátani a szükséges anyagi eszközöket.
a Környezetvédelmi, Közegészségügyi és Élelmiszer-biztonsági Bizottság véleményének előadója. - (DE) Tisztelt elnök úr!
Biztos asszony!
Hölgyeim és uraim! A Környezetvédelmi, Közegészségügyi és Élelmiszer-biztonsági Bizottság visszaállította a Tanács részéről ágazatában csökkentett számadatokat a Bizottság előzetes költségvetési tervezetében meghatározott szintre.
Ez 10,3%-os költségvetési növekedést jelent a környezetvédelmi szektor számára a 2007-es költségvetési évhez képest.
Úgy véljük, ez ugyancsak teljesen helyénvaló a környezetvédelmi szektor legfontosabb eszközei számára is.
Az EMEA, az EEA, az EFSA és az ECDC - ezek ügynökségeink neveinek rövidítései, melyeknek munkájával teljesen elégedettek vagyunk - ugyancsak visszakapták a pénzüket.
A Life+ kapcsán megállapodás született, kezdődik a munka és új egészségügyi cselekvési terv lép 2008 januárjától a régi helyére.
Ez eddig rendben is volna - valamennyi!
Természetesen készen kell állnunk arra, hogy az év végén, vagy 2009 elején értékeljünk.
A HELP program azonban aggodalomra ad okot.
Tudjuk, milyen káros a dohányzás.
Azonban azt is akarjuk, hogy az európai nyilvánosság hallja és megértse ezt az üzenetet.
2008 az utolsó olyan költségvetési év, amelyben pénzt kapunk erre a dohányzás-ellenes kampányra a dohányalapból.
Kérjük a Bizottságot, hogy gyorsan gondolja át, honnan jöhetne pénz erre a kampányra a következő években.
az Ipari, Kutatási és Energiaügyi Bizottság véleményének előadója. - (DE) Tisztelt elnök úr!
Biztos asszony!
Hölgyeim és uraim! Először engdjék meg, hogy az Ipari, Kutatási és Energiaügyi Bizottság nevében köszönetet mondjak az előadónak és képviselőtársainknak a Költségvetési Bizottság-ban folyamatos konstruktív és hatékony együttműködésükért.
Az Ipari Bizottságban számunkra különösen két, egymáshoz szorosan kapcsolódó kérdés központi.
Ezek egyrészt - amint azt a mai napon már említették - a Galileót érintik, másrészt az Európai Innovációs és Technológiai Intézet projektet.
Mindkét kezdeményezés olyan alapvető projekteket foglal magában, melyek az innovációs és ipari politika szempontjából létfontosságúak, és teljes körű támogatást érdemelnek.
Az Európai Innovációs és Technológiai Intézet fontos hozzájárulást fog jelenteni a technológia tudománytól az iparhoz és a vállakozásokhoz történő transzferében.
Itt még mindig igénybeli elmaradások vannak Európában.
A finanszírozás azonban kérdéseket vet fel.
Az Ipari Bizottság nagyon egyértelműen amellett érvel, hogy a finanszírozás ne egyéb progresszív programok kárára történjen.
Így tehát nem kellene pénz vennünk el a 7. Kutatási Keretprogram, az élethosszig tartó tanulás programjától vagy a transzeurópai hálózatok programtól azért, hogy finanszírozzuk az Európai Innovációs és Technológiai Intézetet.
Nem, mi itt az Ipari Bizottság-ban azért könyörgünk, hogy a finanszírozást csoportosítsák át az adminisztratív költségvetésből az ETI javára.
Szerencsére a Költségvetési Bizottság ilyenformán elvállalta, hogy ezt megteszi Továbbá az Ipari Bizottság még a saját költségvetési során felüli egyértelmű finanszírozást is kér.
Jóval problémásabb a Galileo.
Talán megengedik, hogy egyszerűen rámutassak a következőre az ipari politika szempontjából: úgy vélem, egyetértünk abban, hogy szükségünk van a Galióra, és hogy azt finanszírozni is kell.
A Galileóval kapcsolatos legutóbbi határozat a Parlamentben született, és közösségi finanszírozás mellett érvelt, amint azt a Bizottság is javasolta.
Azzal, hogy ezt mondtuk, véleményem szerint alapvető fontosságú, hogy a projekt végül folytatódjon.
A projektet nem kell újraindítani, hanem a résztvevő ipari vállalkozások jelentős erőfeszítéseire támaszkodhat.
Ezt is számításba kellene venni a közelgő tárgyalások során.
A Galileóval kapcsolatban minden egyebet kollégámnak, Böge úrnak adok át, aki itteni kollégáival együtt a Költségvetési Bizottságról szóló tárgyalások folytatásáért is felelős lesz.
a Belső Piaci és Fogyasztóvédelmi Bizottság véleményének előadója . - (ES) Tisztelt elnök úr! Először azzal szeretném kezdeni, hogy köszönetet mondok a Költségvetési Bizottság tagjainak azért a támogatásért, amit a Belső Piaci és Fogyasztóvédelmi Bizottság által előterjesztett módosításoknak adtak, melyeket a bizottság gyakorlatilag egyhangúan elfogadott.
Elsőként a 12. költségvetési tétel, a 'Belső piac' kapcsán csak azt szeretném mondani, hogy a bizottság módosításainkon keresztül azt akarta elérni, hogy visszaszerezze azokat az összegeket a PDB-ben, amiket a Bizottság előirányzott, és amit a tanácsi dokumentum később csökkentett.
Szeretném említeni, vagy inkább szeretném emlékeztetni Önöket annak a fontosságára, mellyel minden, a belső piachoz kapcsolódó dolog bír az Európai Unióban.
Úgy vélem, ez egyértelmű.
Ez egyike minden későbbi, köré épült fejlesztés fő alapjainak.
Bizonyos években, így például tavaly és jövőre, 2008-ban, mikor fontos törvényi szabályozás kerül elfogadásra, például a Szolgáltatási Irányelv, és vannak tervek annak folytatására is, hogy a tökéletes belső piac törvényi szabályozása felé mozduljunk el, megértjük, hogy szükség van a PDB-ben előirányzott összegek visszaszerzésére.
Ugyanez az érv vonatkozhat a 14. tételre, a 'Vámunióra', ami utal továbbá az Unió külső határainak tökéletesítésére, ami cserébe lehetővé teszi számunkra, hogy biztosítsuk, belső piacunk helyesen működjön.
Végezetül, a 17. tétel tekintetében, ami a fogyasztóvédelemre vonatkozik, és azt a bizottságot érinti, melyben én vagyok a vélemény előadója, azt szeretném mondani, hogy a Költségvetési Bizottság támogatásával visszaszereztük a PDB-ben a SOLVIT Programra szánt összegeket.
A fogyasztási politikáknak és a fogyasztóvédelemnek különböző fejlődési szintjei vannak a különböző EU-országokban.
Számos esetben ellentmondások vannak, amiket fel kell oldani jogi vonatkozással nem bíró, peren kívüli eszközök segítségével.
A SOLVIT jó eszköznek bizonyult erre.
Végezetül, és itt befejezem, elnök úr, szeretnék külön köszönetet mondani a Költségvetési Bizottságnak azért, hogy támogatott egy kísérleti projektet, ami 1 millió eurós támogatást kapott, ami lehetővé teszi, hogy a következő évben egy tanulmányra kerüljön sor, felügyelve és összevetve a különböző tagállamok fogyasztópolitikai intézkedéseit.
Tisztelt elnök úr! A Regionális Fejlesztési Bizottság véleményében különös figyelmet szentelt a XIII. fejezettel, azaz a 'Regionális politika' tétellel kapcsolatos költségvetési soroknak.
Kértük, hogy tartsuk meg, vagy ha szükséges, állítsuk helyre valamennyi költségvetési sort az előzetes költségvetési tervezetből.
A Költségvetési Bizottság megfelelt igényeinknek, és még a Regionális Fejlesztési Alaphoz kapcsolódó 130616. sorban is 900 millió eurós emelést kért a kifizetésekben.
A Költségvetési Bizottság osztotta továbbá aggodalmunkat a pénz kohéziós területen ki nem utalt részének egyéb projektek plusz finanszírozásaként történő felhasználása kapcsán, amilyen például az Európai Technológiai Intézet, a Tanács határozata alapján, mely megfelel a kohézió elvének, emellett pedig az Európai Parlament előjogait is kimeríti.
Összegezve: ez nem álmaink költségvetése, nem egy olyan költségvetés, ami örömmel tölt el bennünket, de a Regionális Fejlesztési Bizottság támogatja a Költségvetési Bizottság által javasolt költségvetési tervezetet.
Nagyon köszönöm.
a Mezőgazdasági és Vidékfejlesztési Bizottság véleményének előadója. - (NL) Tisztelt elnök úr! A következő szertartásra minden évben sor kerül a mezőgazdasági költségvetés kapcsán: a Bizottság elfogadja a költségvetési tervezetet, majd a Tanács számos sort csökkent mindenféle indoklás nélkül, a Mezőgazdasági és Vidékfejlesztési Bizottság a Költségvetési Bizottság támogatásával helyreállítja ezeket a sorokat, és eztán megbeszéléseket kezdünk a Bizottság módosítása alapján, hogy precíz költségvetést fogadjunk el a következő évre.
Az, hogy miért kell a Tanácsnak állandóan csökkentéseket eszközölnie, rejtély számomra, mivel már az Amszterdami Szerződés óta tartunk megbeszéléseket a bizottsági módosítások alapján, mivel az biztosítja számunkra a rendelkezésre álló legaktuálisabb számadatokat.
Azt hiszem, jobban tennénk, ha így folytatnánk.
A Mezőgazdasági Bizottság növelte a sorok számát: az iskolai gyümölcsét, az iskolatejét, és így tovább, mivel valamennyien tudatosságot akarunk a jó táplálkozás kapcsán, mégpedig a gyermekkortól.
Nagyra értékeljük az eredetileg a Költségvetési Bizottság részéről elfogadott kísérleti projekteket és előkészítő eljárásokat.
a Halászati Bizottság véleményének előadója. - (PT) Tisztelt elnök úr!
Hölgyeim és uraim! A Halászati Bizottság saját hatáskörén belül számos módosítási javaslatot nyújtott be a Költségvetési Bizottság-nak megfontolásra, melyeknek többségét jól fogadták, és melyek elsősorban az európai hajózási politika megerősítésére vonatkoznak előkészítő fellépésekben a lehetőségek óceánjának fenntartható fejlesztése iránt, melyet Európa óceánjai és tengerei képviselnek, több forrás a halászterületek ellenőrzésére, hogy biztosítani lehessen a tengerek és óceánok fenntarthatóságát, hogy össze lehessen gyűjteni a fenntartható halászati politika fejlesztéséhez elengedhetetlen információkat, a közösségi Halászati Ellenőrzési Ügynökség megfelelő működése és hatékonysága érdekében, emellett pedig a legkülső régióknál a jelenlegi olyan programok eredményességének garantálására, melyek elengedhetetlenek az említett régiókat folyamatosan és egyedi szinten érintő akadályok minimalizálásához.
Virrankoski úr és az én jelentésem egyértelmű jele a halászati politika megerősítésének, még valamennyi, a pénzügyi tervhez kapcsolódó megszorítással együtt is; így arra ösztönzöm képviselőtársaimat, hogy adjanak azoknak szilárd támogatást, és a Tanácsot, hogy vegye figyelembe az általunk benyújtott javaslatokat, csakúgy, mint a Parlament javaslatait.
a Kulturális és Oktatási Bizottság véleményének előadója. - (DE) Tisztelt elnök úr! Itt a Kulturális Bizottság képviseletében beszélek, mely nem csupán a kultúráért felelős, hanem az oktatásért, a fiatalokért, a médiáért és a sportért is.
Költségvetésünk nagyon limitált, ha összevetjük azzal, milyennek kellene lennie.
Úgy vélem, hogy ha jobban megnézzük, milyen sikeres az ERASMUS-program, melynek segítségével Európában az egyetemi hallgatók különböző országokban tanulhatnak, barátokat szerezhetnek Európa más részeiben, és azt később megbeszélhetik barátaikkal és ismerőseikkel, akkor egyértelmű, hogy jelentős mértékben hozzájárul Európában a kölcsönös megértéshez.
Úgy vélem, hogy többet kellene tennünk a kommunikációért, főként most, hogy az állam- vagy kormányfők egyetértettek a reformszerződésben.
A 'helyi szint' ötlete, azaz, hogy a saját környezetükben dolgozzunk együtt az emberekkel, hogy elnyerjük támogatásukat az európai jövő számára, döntő fontosságú.
Örülök, hogy legalább két kísérleti projekt lehetséges volt: Megalakult a EuroGlobe, egy, a Shakespeare korából származóhoz hasonló mobil színház, hogy bejárja az európai fővárosokat, hogy valóban bevonja a polgárokat, valamint egy kulturális projekt is a művészek mobilitásának témájában, hogy lehetővé tegye a fiatal európai művészeknek, hogy összejöjjenek, együtt dolgozzanak és alakítsák Európa jövőjét.
az Állampolgári Jogi, Bel- és Igazságügyi Bizottság véleményének előadója . - (FR) Tisztelt elnök úr! Hölgyeim és uraim!
Dührkop asszony nevében állok itt, aki nem lehet ma jelen.
Az Állampolgári Jogi, Bel- és Igazságügyi Bizottság három fő prioritást határozott meg a 2008-as költségvetés számára.
Ezen prioritások közül az első a Frontex ügynökség számára rendelkezésre álló operatív források megerősítésére vonatkozik, mely, mint tudják, az EU külső határaival kapcsolatos együttműködés koordinálásáért felelős.
Ennek a célnak eleget tettek: amennyiben a Parlament az élünkre áll, a Frontex 30 millió euró további működési előirányzatot fog kapni, ami a 2007. évi juttatásnak több, mint a kétszerese.
A második prioritás az európai területre történő belépést kontrolláló számítógépes rendszerek kezelésének átláthatóságára vonatkozik.
Így tehát költségvetési összegeket tartalékoltak a Schengen-i SIS I és SIS II rendszerekre és a vízuminformációs rendszerre, mely röviden VIS néven ismert.
Ezek az összegek nem lesznek felszabadítva addig, amíg nincsenek megfelelő jogi alapjaink ott, ahol szükséges, és információnk a pályázati felhívásokról és szerződésekről, bármi legyen is a helyzet.
Végezetül, Bizottságunk harmadik prioritása az Európai Visszatéryítési Alaphoz kapcsolódik.
Ehhez valamennyi költségvetési összeg tartalékba került, és csak akkor lesz felszabadítva, ha a Tanács és a Bizottság elfogadja az illegálisan tartózkodó harmadik országból származó polgárok visszaküldési eljárásáról és közös normáiról szóló irányelvet.
A Tanácsnak tudnia kellene, hogy ha nincs irányelv, nincs lóvé.
Ez ennyire egyszerű.
az Alkotmányügyi Bizottság véleményének előadója . - (LV) Tisztelt elnök úr! Biztos asszony!
Hölgyeim és uraim! Nagyon örülök, hogy végre, a lisszaboni csúcstalálkozót követően haladhatunk a reformszerződés aláírása, ratifikálása és megvalósítása felé.
Valamennyien értjük, hogy ez az új Szerződés szükséges Európa fejlődéséhez és konszolidációjához. Ezen okból kifolyólag, mint a az Alkotmányügyi Bizottság véleményének előadója, meglepődtem azon, hogy a 3b téma, mely az európai polgárságra vonatkozik, volt az egyetlen, ahol a 2007-es költségvetéshez képest jelentős kiadáscsökkentést terveztek.
Olyankor, amikor az Európai Unió intézményi szerkezete változik, forrásokra van szükség az európai polgárokkal folytatott kommunikációra.
Az EU-s polgárokat tájékoztatni kell a leendő változásokról, továbbá biztosítani kell együttműködésüket és támogatásukat.
Így tehát hálás vagyok az Alkotmányügyi Bizottság politikai csoportomhoz tartozó tagjaninak és főként az előadóknak és a Költségvetési Bizottság tagjainak különböző költségvetési tételekre vonatkozó javaslataim támogatásáért, hogy növeljük az ezen programhoz kapcsolódó kiadásokat.
Remélem, hogy a Parlament ugyancsak támogatni fogja a költségvetési módosításokat, és azt, hogy ezeket a forrásokat megfelelően használják fel az Európai Unió megerősítésére.
Köszönöm.
a Nőjogi és Esélyegyenlőségi Bizottság véleményének előadója. - (DE) Tisztelt elnök úr! Fontos, hogy a költségvetést nemi szempontból semlegesen kezeljük, ahogyan azt nőpolitikai szempontból kellene, ahogy azt tennünk kell.
A nemi szempont itt nagy fontosságú, és a 'nemi alapú költségvetés' nem lehet egyszerűen egy üres kifejezés, hanem azt a gyakorlatban is meg kell valósítani.
Nagyon fontos a DAPHNE-program kiegészítése.
Sajnos módosításunk nem járt sikerrel, és most, a Plenárison újra felhozzuk.
Mi, szociáldemokraták támogatjuk a módosítást és a DAPHNE finanszírozásának emelését, mivel ez egy aránylag kicsi, de nagyon fontos program, mely a házasságon belüli erőszak leküzdésére irányul.
Aztán az is fontos, hogy megfelelő finanszírozást juttassunk a Nemek közötti Egyenlőség Európai Intézetének, hogy biztosítsuk annak sikeres elindítását.
Ugyancsak fontos, hogy a kultúrák közötti párbeszéd európai éve kiadásait egyformán osszák meg a nemek között.
Nagyon sok nő van, főként migránsok, akiknek alapvető szerepet kellene adni a kultúrák közötti párbeszédben.
a Petíciós Bizottság véleményének előadója . - (IT) Tisztelt elnök úr!
Hölgyeim és uraim! Én is szeretnék köszönetet mondani az előadóknak, Virrankoski és Itälä uraknak nagyszerű munkájukért.
Úgy vélem, hogy a költségvetésnek kellene jelentenie minden egyes közintézmény számára az alapvető politikai tettet, de valamennyi magánjellegű entitás számára ugyancsak, mivel illusztrálja azokat a politikai döntéseket, melyekre a közpénzeket fogják költeni.
Három alapvető elem van: elsőször is a szigor; másodszor a bátorság, hogy hatékony és hatásos politikai választások szülessenek; harmadszor pedig a kiadások ellenőrzése.
Nyilvánvalóan, amint azt Virrankoski úr említette, mindezekhez szilárd és elszánt politikára van szükség, amely megragadja a revíziós eljárásokat is, amit teljes mértékben támogatok.
Most, ami a Petíciós Bizottság kérdését illeti, úgy értettük, hogy azt kellene javasolnunk a Költségvetési Bizottságnak, hogy az ombudsman költségvetésében javasolt 4,69%-os emelés tisztességes és helyénvaló volt, részben, mivel az ombusman most kulcsfontosságú politikai figura az Eirópai Unió demokráciájában és átláthatóságában, valamint az erős irányításban, amit éberen kell vigyáznia.
(HU) Tisztelt elnök úr! Tisztelt biztos asszony!
A 2008. évi költségvetés legjelentősebb tétele a kohéziós politika. Elmaradt régiók gyakorlatilag minden tagállamban vannak, így hát ebben az ügyben mindannyian érdekeltek vagyunk.
Ráadásul a fölzárkóztatás azoknak is érdeke, akik nem haszonélvezői, hanem éppen finanszírozói ennek a folyamatnak.
Éppen ezért elfogadhatatlan számunkra minden olyan gondolat, amely a kohéziós politika jelentős, mintegy félmilliárdos visszavágását javasolná a kifizetések terén.
Úgy látom, hogy a Parlament bízik abban, hogy az új tagállamok képesek lesznek fölzárkózni és elkölteni mindazokat a támogatásokat, amelyekre lehetőség nyílik.
Ezt egyébként mindannyiunknak saját hazánkban is szorgalmazni kell.
De nem csak ez a tétel, amelyben vitánk van, és lesz még a Tanáccsal, hanem azt is bizton állíthatjuk, hogy jól, azaz nagy felelősséggel bántunk az európai polgárok pénzével.
A 2008. évi költségvetés ugyanis jóval a pénzügyi kerettervben rögzített keretek alatt maradt.
Éppen ezért sajnálatos, hogy még mindig késhegyig menő viták vannak a Galileo program költségvetéséről vagy az Európai Technológiai Intézetről.
Mindkettő javára válna az Unió fejlődésének, miért kell hát akadályozni megvalósulásukat?
Megköszönve az Európai Bizottság és a jelentéstevők munkáját, kérem, hogy a Parlament támogassa a Költségvetési Bizottság módosító javaslatait, és adjon ezzel komoly támogatást a második olvasat előtti tárgyalásokhoz.
Végül, elnök úr, engedje meg, hogy hazám nemzeti ünnepe alkalmával köszöntsem a Parlament jelenlévő tagjait.
1956 magyar forradalmáról van szó.
Köszönöm a figyelmet.
(DE) Tisztelt elnök úr!
Biztos Asszony!
Hölgyeim és uraim! A Tanács ebben az évben azt csinálta, amit mindig is szokott: megengedte az állami tisztviselőknek a Pénzügyminisztériumban, hogy összeállítsanak egy olyan költségvetést, ami figyelembe veszi a Tanács fő célkitűzését, ami a 'szorítsuk le a számokat' és ami még fontosabb, 'szorítsuk le a kifizetéseket'.
Nincs semmi köze a politikai terveknek ahhoz, hogy mi itt az Európai Unióban mit akarunk megvalósítani - egyáltalán semi köze!
A Tanács sok formátumában még mindig azzal a szokással él, hogy vasárnaponként tanít, és a tartalmat másokra, azaz a Parlamentre hagyja, hogy az dolgozzon valójában a hét fennmaradó részeben.
Nem számít, hogy külpolitikai kérdésről van-e szó, vagy a Koszovónak vagy Palesztinának adott támogatásról,vagy a növekedési és foglalkoztatási versenyképességgel kapcsolatos politikák végrehajtásáról, ami nagyon fontos. Sőt, mi több, gyakorlatilag életbevágó Európa túléléséhez.
A Parlament előrelátó volt és rámutatott, még 18 hónappal ezelőtt a pénzügyi távlatról szóló tárgyalások során arra, hogy a közeljövőben problémák lesznek pont ezeknek a terveknek a finaszírozásával. azonban üzenetünk süket fülekre lelt, és most a Tanácsnak kell helyreállítania, ahogy halad előre.
A vártnál korábban szembesülünk egy olyan helyzettel, ahol közpénzeket kell biztosítanunk arra, hogy megmentsük a Galileo-projektet, mivel összeomlott a vállalkozói kezdeményezés álma.
Az Európai Parlament aránylag gyorsan meg tudott állapodni abban, hogy a Galileo-projekt elejét európai pénzből finanszírozza a 'közösségi módszer' alkalmazásával.
Minden mást sarlatánságnak tartunk, és nem akarunk részt venni benne.
Készen állunk arra, hogy a Galileónak 2,4 milliárd eurót adjunk 2008-tól 2013-ig az eredetileg tervezett 1 milliárd mellett.
Azonban, mivel a szükséges tőke nem áll rendelkezésre az 1a. tétel alatt, és nem fog csak úgy ölünkbe hullani az égből, készen állunk arra, hogy más költségvetési kategóriáktól vegyük el, 2007-ben és 2008-ban a 2. tételtől, amivel 2,2 milliárd lesz az összeg, majd 220 milliót az 5. tétel alól.
Természetesen ez sok pénzt jelent a 2. tételből, de ez lehetséges anélkül, hogy a gazdákat megfosztanánk anyagi eszközeiktől.
Magasak a mezőgazdasági termékek árai a világpiacon, így csökkenteni lehet a támogatásokat.
A tranzakciót, melynek alapjait elkészítettük a Költségvetési Bizottságban az első olvasat során, 'kis módosításnak' hívják.
Pfuj!
A Tanács a legkisebb módosítást is úgy kerüli, mint a pestist, de ez a Tanács baja.
Mindenesetre készen állunk arra, hogy elkészítsük a Galileo, az európai technológiai innováció zászlóshajójának előfeltételeit.
A tény, miszerint ezen kisebb módosításnak részeként fel vagyunk készülve arra, hogy pénzeszközöket tegyünk elérhetővé az Európai Technológiai Intézet számára, az számunkra csak mellékes fontosságú a szükséges összeg mennyisége, azaz kis volta miatt: 2,9 millió euró 2008-tól 2013-ig.
Elvárjuk a Tanácstól, hogy elinduljon és a Parlamenthez jöjjön, és a mi irányunkba mozduljon el.
Tisztelt elnök úr! Engedjen meg egy további megjegyzést!
Mi valóban elvártuk, hogy a miniszterelnök, vagy legalább is egy államtitkár részt vesz ezen vita első olvasatán a portugál tanácsi elnökségből, hogy üdvözölhessük jelenlétét.
Nem Ön ellen szól ez, Mourato úr, de még saját Parlamentünk portugál alelnöke sem jelent helyettesítést ebben az esetben.
(FR) Tisztelt elnök úr!
Hölgyeim és uraim!
Mint az ALDE képviselőcsoport szóvivője, szeretném kifejezni azon munkával kapcsolatos nagyrabecsülésemet, melyet képviselőtársaink, az előadó, Virrankoski úr végeztek. Különösen neki szeretném elmondani, hogy teljes mértékben támogatjuk azt a stratégiát, amit a Galileo kapcsán a Költségvetési Bizottsággal kötött megállapodásban kidolgozott.
Európának szüksége van a Galileóra.
Azt akarjuk, hogy a Galileo finanszírozása közösségi finanszírozás legyen, és azt akarjuk, hogy a költségvetésbe beállított összegeket úgy garantálják, hogy annak ne legyen negatív hatása más prioritásokra.
Szeretnék azért is köszönetet mondani előadónknak, hogy a kísérleti projektek listájában megtartott néhány olyat, ami mellett különösen elköteleztük magunkat, főként a gyors vészjelző rendszert a gyermekek elrablása vagy az eltűnése esetére.
Szeretnék egy szót szólni Itälä úr jelentéséről, aki sajnos nincs jelen a Házban.
Nagyra tartom azt a kezdeményezést, hogy emeljük meg azon elérhető forrásokat, melyek a regionális médiát szolgálják, hogy nyilvánosságra lehessen hozni a közösségi eseményeket a polgárok körében.
Úgy vélem, hogy a regionális és a helyi médiának sokkal nagyobb hatása lehet, mint bizonyos központosított, bürokratikusabb kezdeményezéseknek.
Azonban el kell mondanom, hogy van egy olyan kezdeményezés Itälä úr jelentésében, ami egyáltalán nem tetszik.
Ez a havi 1 000 eurós emelés minden egyes képviselő titkári kiadásaiban.
Nem tetszik ez a kezdeményezés, ami két politikai csoport, véletlenül a két legnagyobb, közti megállapodás terméke, és ami véletlenül pont egy évvel az európai választások előtt kerül terítékre.
Úgy vélem, ez egy leplezett támogatás számos képviselőtársunk újraválasztásához, és ezen rendelkezés ellen fogok szavazni .
(PL) Tisztelt elnök úr!
Biztos asszony! Azért vettem át a szót a 2008. évi költségvetésről szóló vita során, hogy a következő kérdésekről szóljak.
Elsőként: bár közel 129 milliárd euróval ezen költségvetés kiadása a legmagasabb az Unió történetében, a kiadás mértéke a 27 tagállam bruttó nemzeti jövedelméhez képest a valaha volt legalacsonyabb, és az Európai Parlament Költségvetési Bizottságának kiigazításait követően a bruttó nemzeti jövedelemnek épp csak 0,99%-a megy kötelezettségvállalási előirányzatokra, amit szeretnék kihangsúlyozni.
Másodszor: a pénzügyi terv 2007-2013-as időszaka során a kötelezettségvállalási előirányzatok plafonját 2008-ra a tagállamok bruttó nemzeti jövedelmének 1,08%-ában határozták meg, így itt jelentős ellentmondást látunk aközött, amit két évvel ezelőtt akartunk finanszírozni és aközött, amit az Európai Unió most akar finanszírozni.
Nem lehet több Európánk kevesebb pénzért.
Ezt a véleményt újból és újból elmondjuk ebben a Házban, és a mai napon is emlékeztetni kelll erre magunkat.
Harmadszor: támogatnunk kell az Európai Parlament Költségvetési Bizottságának döntéseit, hogy jelentően emeljük a Galileo-program, az Európai Technológiai Intézet és az Európai Unió bizonyos külső tevékenységeinek finanszírozását.
Negyedszer: nyomást kell gyakorolnunk az Európai Bizottságra, hogy fogadja el a tagállamok által előterjesztett progrmokat a regionális fejlesztés és a vidéki területek fejlesztése érdekében, amint lehet.
Több, mint 20 milliárd euró kerül kiosztásra az új tagállamok számára, kifejezetten 2008-ban.
Így tehát jó dolog lenne, ha ezeket az alapokat minél hatékonyabban lehetne kihasználni.
Végül ötödször: érdemes megjegyezni a globalizációhoz történő alkalmazkodás alapjának ösztönzését, ami lehetővé fogja tenni az ezen folyamat negatív következményeit tapasztaló vállalatok számára, hogy az átmeneti támogatás előnyeit élvezzék és biztosítsák az EU-s munkahelyeket.
(FR) Tisztelt elnök úr! Megjegyzéseinkben kollégánk, Itälä úr jelentésére fogok összpontosítani, aki jó munkát végzett.
Tudjuk, hogy mindig nehéz intézményeink költségvetéséről dönteni.
Egy dolgot sajnálok igazán: van valami nagyon különleges a 2008. évi költségvetésben.
Ez a legutolsó olyan költségvetés, melyben sok pénzt gyűjthetünk együtt befektetésre, különösen a Parlament ingatlanpolitikájában.
32 munkahelyünk van, ha számításba veszik valamennyi irodájukat a különféle fővárosokban.
Brüsszelen és Strasbourgon kívül csak hat olyan hely van a tulajdonunkban a különböző országokban, ahol dolgozunk.
Tudjuk, hogy létezik akvizíciós politika, melynek betartására a Számvevőszék rendszeresen felkér bennünket, de nem hajthatjuk végre, mivel Itälä úr - és értem azzal kapcsolatos aggodalmát, hogy jelet küldünk ki azzal, ha azt mondjuk, hogy nem költjük el az összes pénzt, mert a 20%-os plafon alatt akarunk maradni - meggátolja a Parlamentet abban, hogy pénzt helyezzen ebbe, és egy ingatlan portfóliót hozzon össze.
Azonban 2008 vagy soha, ugyanis 2009-ben amint azt Önök is tudják, mi fogunk fizetni a tagállamoknak, és többé nem fogjuk tudni megtenni.
Ettől a visszakozástól függetlenül el kell ismernem, hogy Itälä úr nagyon jó munkát végzett, és különösen azt, hogy ez az egyik legzöldebb költségvetés, amit valaha láttam, mivel számos rendelkezést tartalmaz, elsősorban a széndioxid-kibocsátás csökkentésére vonatkozókat, széndioxid-hatásunk ellensúlyozását, azt a kívánságot, hogy olyan gépkocsiparkunk legyen, mely hibrid autókat tartalmaz. Az is kérés, hogy csökkentsük a megbeszélések számát videókonferenciák alkalmazásával, sőt, azon hivatalnokok utazásainak csökkentésével is, akiknek nem kell szükségszerűen követniük minket oda, ahol szükség van rájuk.
Így tehát összegezve, több pénznek kellene rendelkezésünkre állnia a 2008-as, választás előtti évben a befektetésekre és lépésekre, de általában véve ez még mindig jó jelentés a számomra fontosnak tartott politikákra gyakorolt hatása miatt.
Éppen ezért fogunk a jelentés mellett szavazni, elnök úr.
(PT) Abban a két percben, melyben fel kell szólalnom, még egyszer szeretnék rámutatni arra, hogy a költségvetési tervezés történelme ismétli önmagát.
Az Európai Bizottság bemutatja a javasolt közösségi költségvetést, ezúttal 2008-ra, a Tanács jelentős csökkentéseket javasol a Bizottság javaslatára, és a Parlament olyan javaslattal áll elő, hogy csökkentsük a bizottági és tanácsi tervekben található csökkentéseket.
Minden normálisnak tűnne, ha nem az lenne, hogy a 2008-as költségvetés valamennyi javaslata a 2007-2013-as pénzügyi terv alatt van.
Amint az már a korábbi, 2000-2006-os pénzügyi kerettel megtörtént, a jelenlegi pénzügyi terv számára biztosított költségvetési plafont nem tartják be, mivel a közösségi költségvetés 2007-ben 1,6 milliárd euróval kevesebb volt kötelezettségvállalási előirányzatokban és több, mint 8 milliárd euróval kevesebb volt kifizetési előirányzatokban, anélkül, hogy figyelembe vennénk a tényleges megvalósítást.
Egyértelmű, hogy a 2007-2013-as pénzügyi terv összegei véleményünk szerint már önmagukban elégtelenek arra, hogy valódi gazdasági és társadalmi kohéziót segítsenek elő a 27 országra kibővített Európai Unióban.
Alapjában véve a 2008-as közösségi költségvetéssel kapcsolatos valamenni javaslat ellentében áll a gazdag országok követelményeivel, melyek a közösségi GNI körülbelül 1%-ában határozták meg a költségvetési plafont, azáltal csökkentve ezen költségvetésből kivett részét, és minimalizáva újraelosztó szerepét.
A Parlament javaslata olyan szempontokat fed le, melyek javítják a Tanács részéről benyújtott tevezetet, így például a kohéziós politikával kapcsolatos költségvetési összeg emelése, amint azt javasoltuk, bár ki kellene hangsúlyoznunk, hogy tényleges megvalósítását nagy mértékben aláássa az, hogy meg kell felelni a lisszaboni stratégia neoliberális programjában található céloknak, melyket határozottan elutasítunk.
Azonban még a Parlament javaslata is több, mint 5 milliárd eurós csökkentést tartalmaz a kifizetési előirányzatokban azzal kapcsolatban, amiben 2008 kapcsán megállapodtunk a többéves pénzügyi keretben.
Mivel ez a tárgyalási folyamat egy szakasza, reméljük, hogy ellentétben azzal, ami a múltban történt, a Parlament legalább megpróbálja biztosítani, hogy a pénzügyi tervben 2008-ra lefektetett minimális összegekhez a lehető legszorosabban ragaszkodjunk.
Tisztelt elnök úr! Költségvetési viták esetére van egy jól ismert törvény, amit a három 'L'-nek nevezünk, mivel a költségvetési vitákban megtalálható a litániák elmormolása, úgy, mint a vallási liturgiában, ami végül gazdasági letargiát okoz.
Ezt áthatjuk a 2008-as költségvetés esetében is.
Elsőként vegyük a litániákat.
Virrankoski úr elmormolja ezeket a litániákat úgy, mint Elles úr tette azt 2006-ban, és képviselőtársunk, Garriga Polledo úr 2005-ben.
Mindenekelőtt a költségvetési összegek csökkentésének litániáját: a költségvetési tervezetben a Miniszterek Tanácsa csökkenti a költségvetési összegeket az előzetes költségvetési tervezetben.
Mulder úr elmagyarázta nekünk, hogy ez elég normális például a mezőgazdaság esetében.
Az Európai Paralment azonban azt javasolja, hogy állítsuk helyre a költségvetési összegeket.
A litániai egy olyan költségvetésé is, mely állandóan a többéves pénzügyi keret plafonjai alatt van.
A többéves pénzügyi keret már nagyon híján van a szükséges költségvetési összegeknek, és a költségvetés még inkább.
Ez a malthusianizmus lépcsőzetesen egymást elindító folyamata.
Ez egyben a politikai prioritások litániája is: évről évre említésre kerül a szegénység elleni küzdelem, az oktatás, a képzés, a mezőgazdasági multifunkcionalitás és a 7. Kutatási Keretprogram, és itt jön be a liturgia.
A liturgia esősorban a költségvetési nómenklatúra és az azt alátámasztó ideológia.
A nómenklatúra a költségvetés tevékenységenkénti megjelenítése, a költségvetés tevékenységenkénti előkészítése.
Gyakorlatilag a kiadás tételekre, politikai területekre van szabdalva, melyek megfelelnek a főigazgatóságoknak.
A költségvetés olyan, mint egy hatalmas szalámi, egyfajta fűszerüzleti raktárkészlet, a porbléma az - az előadó szerint -, hogy a költségvetés tevékenységekre történő szétosztása zavart kelt a többéves pénzügyi keretben, ami tágabb kategóriákra van felosztva.
Az egyiknek öt kategóriája van: versenyképesség, a természetes erőforrások megőrzése, szabadság, az EU, mint globális partner, adminisztráció, míg a másiknak körülbelül harminc politikai tevékenysége van, és nehéz megfeleltetést találni ezen kategóriák között.
Mindez a költségvetési ideológia nevében történik, a teljesítmény, a versenyképesség, a hatékonyság és az eredmények ideológiája nevében, és ez a ködös eszközök zűrzavarát, mutatókat, teljesítménymutatókat és tevékenységi táblákat eredményez.
Ez a költségvetési ideológia valami újként, a költségvetési hírszerzés előőrseként van bemutatva, pedig valójában elég régi, 1947-re vezethető vissza.
Az amerikai Hoover Bizottság volt az, amely először beszélt a teljesítmény, a költéség/haszon, a hatékonyság, a célok és az eredmények fogalmáról.
Ez adta az Egyesült Államoknak a tervezési-programozási-költségvetési rendszert a '60-as években Johnson elnöksége alatt, és Carter elnök alatt a BBZ-t vagy más néven a nullbázisú költségvetést - a kölségvetési teljesítmény ideológiáját, ami később átterjedt Új-Zélandra, az Egyesült Királyságra, majd 2001-ben a pénzügyi törvényekre kivetett organikus törvényével Franciaországra és 2006-ban Mexikóra is.
Az ember talán értheti ebből, hogy az európai költségvetésből miért hiányzik az átláthatóság és valójában a hatékonyság is.
Az Európai Parlamentben nincs 100 ember, aki tevékenységenként meg tudja érteni az európai költségvetést a maga után vont következményekkel együtt: ez az Európai Unió gazdasági letargiája.
Mivel nincs Galileo, ha nincs Lyon-Turin kapcsolat, akkor nincs Genova-Barcelona kapcsolat sem, ha a fővárosokat nem kötik össze nagy sebességű vonatok, ha a költségvetés nem olyan, amilyennek lennie kellene, ha a 27-ek Európai Uniójának a kölségvetése megegyezik a spanyol költségvetéssel, ha az európai költségvetés huszada az Amerikai Egyesült Államokénak, akkor az pontosan ezen malthusiánus ideológia miatt van.
Talán ideje rájönnünk arra, hogy a rendes kölségvetés mellett rendkívüli költségvetésre is szükségünk van, hogy egy jelentős európai kölcsönnel finanszírozzuk a kölcsönöket, ami lehetővé teszi a befektetést.
(SK) Ha osztályoznunk kellene az EU központilag finanszírozott tevékenységeibe vetett bizalmat az EU GNI-részesedésében kifejezett költségvetési kiadása szerint, akkor a bizalom görbéje egy hulló levélre emlékeztetne.
Ez valóban riasztó.
A kifizetési előirányzatok az EU GNI részesedésében kifejezve évek óta fokozatosan estek, körülbelül 1%-ra.
A 2008-as költségvetési tervezetben 0,95%-ra estek.
Hasonló tendencia figyelhető meg nem csupán a költségvetési források, hanem a kifizetési előirányzatok tekintetében is a többéves pénzügyi keret fizetési plafonjával kapcsolatban.
Különösen a felhasználatlan kifizetési előirányzatokban javasolt 10 milliárd euró tűnik jelentős eltérésnek a hosszútávú pénzügyi keret céljaihoz viszonyítva.
Én is megdöbbentem azon, hogy a Tanács több, mint 1 milliárd eurós csökkentést javasolt az európai versenyképesség és kohézió javítását megcélzó programok esetében.
Így tehát osztom azt a véleményt, miszerint a kifizetési előirányzatok elégtelenek azon politikai kihívások fényében, melyekkel az EU szembesül.
Éppen ezért támogatom azt a javaslatot, hogy emeljük meg a kifizetési előirányzatokat az EU GNI 0,99%-ára.
(DE) Tisztelt elnök úr!
Biztos asszony!
Hölgyeim és uraim! A mai napon két fontos, a bizottsági költségvetésben található tartalékról szeretnék szólni: az egyik az épületekkel kapcsolatos politikára, a másik a személyi állományra vonatkozik.
Az utóbbi kapcsán elmondható, hogy az átvilágítási jelentés megmutatta számunkra, hogy a Bizottság majdnem 11 000 főt alkalmaz az adminisztratív támogatás és a koordináció terén - az adminisztrációt segítve.
Ha ehhez hozzáadjuk a fordítókat és az irodafenntartókat, akkor ez az a terület, mely a személyzeti állomány területén a legnagyobb növekedést mutatta, mivel ez további 5 700 főt jelent.
Tekintettel arra, hogy időről időre említjük a 'szabályozás javítását', azonnal el kell kezdenünk 'jobb szervezetet követelni'.
Ehhez több információra van szükségünk, és erre szolgál a tartalék.
A Parlament részéről a Bizottságnak adott munka egy része az ún. Benchmarking volt, összevetni az alkalmazotti állapotokat a nemzetközi szervezetekével.
A Bizottság nem engedi meg számunkra, hogy megnézzük ezt az összehasonlítást, mondván, hogy abba egyezett bele, hogy megtartja ezen szervezetek anonimitását.
Ez igazán mulatságos!
Itt csak akkor tudunk haladást elérni, ha a Parlament megkapja a kért információt - megfelelő inormációt, nem töredékeket.
Az átvilágítás egyszeri, első bepillantást enged a Bizottság személyzeti struktúrájába, amiért hálásak vagyunk, de nincs következtetés, és a bizottság nem készített cselekvési tervet.
Határozottan azt kell kérjem, hogy mutassák be a cselekvési tervet.
Nincsen következtetés a brüsszeli épületekkel kapcsolatos politika vonatkozásában sem.
A júliusi, épületi igényekről szóló bizottsági közlemény nem veszi figyelembe e személyzeti átvilágítás eredményeit, bár mindkettőért ugyanaz a biztos felelős.
Nem Ön az a biztos, ami kiábrándító, és nem folytatódhat.
A Parlament részéről tartalékolt összegek arra kényszerítik a Bizottságot, hogy kapcsolja össze ezt a két dokumentumot.
A Bizottságnak végül munkához kell látnia ebben a kérdésben, és jól kell végeznie ezt a munkát, mivel - véleményem szerint - az alkalmazotti átvilágítás megkapott eredményeit még nem lehet bemutatni szavazóinknak.
(SK) Kezdésként köszönetet szeretnék mondani mindkét előadónak.
Köszönöm Itälä úrnak a több, mint nyolc hónapos együttműködést az Európai Unió 2008. pénzügyi évre vonatkozó általános költségvetési tervezetének kérdésében.
Az utóbbi négy évben az intézmények költségvetése majdnem 18%-kal emelkedett, főként a bővítés eredményeképpen.
A jövőben ez a költségvetés nem fog ilyen mértékben nőni.
Ha hatékonyabbá szeretnénk tenni az intézményeket, akkor javítanunk kell a köztük levő együttműködést.
Boldog vagyok, hogy nem váltak valóra az ilyen együttműködéshez kapcsolódó kockázatokkal kapcsolatos félelmek.
Egyrészt megpróbáljuk biztosítani, hogy minden olyan feladat teljesül, melynek teljesítését a polgárok az intézményektől elvárják.
Másrészt megpróbáljuk biztosítani az alapok hatékony alkalmazását.
Amikor megállapítjuk az Európai Parlament költségvetését, akkor az a legfontosabb dolog számunkra, hogy mind most, mind pedig a jövőben legfőbb szerepünkre és prioritásunkra összpontosítsunk: a törvéynhozási folyamat javítására.
Az ehhez nem kapcsolódó kérdéseket a tényleges minimumra kell csökkenteni a költségvetésben.
Jó úton haladunk ennek elérésében.
Hölgyeim és uraim! Márciusban azt mondtuk, hogy a rendelkezésükre álló forrásokról és anyagokról jobb tájékoztatásra van szükségük, hogy felelősen és hatékonyan dolgozhassanak.
Így tehát egy tudáskezelési rendszer létrehozására szólítunk fel, ami lehetőséget nyújt a képviselőknek arra, hogy hatékonyan, valamennyi dokumentumot alkalmazva dolgozhassanak.
Hölgyeim és uraim! Bizonyítani akarják a szavazóknak, hogy pénzeszközeiket felelősen kezelik.
Azonban néha nem férünk hozzá a dokumentumokhoz még a leghétköznapibb nyelveken sem.
Vannak rendkívüli bizottsági ülések, amelyekhez új forrásokra van szükség.
Ezen a területen javítani kell a rugalmasságot.
Az épületekkel kapcsolatos kiadások az intézményi költségvetések hatalmas részét teszik ki: így tehát ezt a jövőben komolyan szemmel kell tartanunk.
A múltban voltak olyan esetek, amikor az európai intézmények a piaci érték fölött vettek vagy béreltek ingatlanokat.
A jövőben komolyabb figyelmet akarunk fordítani a vásárlás, bérlés és felújítás valamennyi aspektusára.
Célunk a költségek csökkentése és a rugalmasság biztosítása.
El akarjuk kerülni a kartelleket és a monopóliumokat.
Következő prioritásunk az, hogy jobb tájékoztatást nyújtsunk az Európai Unió polgárainak.
Így tehát úgy döntöttünk, hogy megerősítjük ezt a területet a regionális és a helyi média segítségével.
Hölgyeim és uraim! Folytatni akarjuk azt a tevékenységek, melyen belül az intézmények működését hatékonyabbá tesszük.
A tevékenységeikről kapott jelentéseknek informatívnak kell lenniük.
Ezeknek a jelentéseknek egyértelműen jelezniük kellene, hogy elérték-e a kitűzött célokat vagy sem.
Üdvözlöm az intézmények által használt azon módszert, hogy a költségvetést az inflációs együtthatók segítségével készítik el, valamint annak alapján, hogy valójában mire is van szükség.
Végezetül szeretnék köszönetet mondani az előadónak, mivel számos nehéz vita árán sikerült jó kompromisszumra jutnunk, ami az európai adófizetők pénzének jobb felhasználását fogja eredményezni.
- (FR) Tisztelt elnök úr!
Hölgyeim és uraim! Hatalmas feladat másfél percben elmondani, hogy mit gondolunk a 2008. évi költségvetési tervezetről, de először szeretném megragadni a lehetőséget, hogy köszönetet mondjak előadóinknak, Virrankoski és Itälä uraknak, akikkel nagy nehézségek árán navigálunk keresztül azokon a döntéseken, melyeket a Költségvetési Bizottság a mai napon javasol.
Természetesen a 2007-2013-as többéves pénzügyi keret gazdasági megszorításokra kényszerít bennünket, ami sajnos nem teszi lehetővé, hogy olyan szilárdan, és mindenekelőtt olyan gyorsan törekedjünk az Európa számára kitűzött céljaink elérésére, melyeknek a célkitűzései jelentik véleményem szerint az egyetlen módot arra, hogy megmentsük Európa régióit, mivel ezek megadhatják polgártársainknak azt a kényelmes életstílust, amire egy globális környezetben vágynak, ami átalakult, és folyamatosan változik és fejlődik.
Így tehát arra kérem a Parlamentet, hogy támogassa bizottságunk kezdeményezéseit, főként a többéves pénzügyi keret negyedévi újratárgyalása és a saját források új mechanizmusának meghatározása reményében.
A költségvetés témájában, mivel csak kis idő áll rendelkezésemre, csak egyetlen témát szeretnék említeni.
Mint a Költségvetési Bizottság strukturális alapjainak állandó előadója, úgy döntöttem, hogy megkérdezem az Európai Bizottság tagjait, mi az oka annak, hogy ezen alapok adminisztratív költségeinek 30%-át tartalékba helyezik.
Az a tanulmány, amit a közelmúltban nyújtottunk be Virrankoski úrral a Strukturális Alapok megvalósításának témájában, rávilágít arra, hogy milyen jelentős időt vesz el a Bizottságtól, hogy elfogadja a nemzeti kereteket és operatív programokat, így most rekord mennyiségű háromévi hátralékos kötelezettségről beszélhetünk; azáltal, hogy ilyen határozott álláspontot képviselünk a tartalélok kapcsán szerettük volna meghúzni a vészharangot.
A regionális politikák, csakúgy, mint a kutatás és innováció támogatása elsődleges fontosságúak gazdaságunk jövője, és így a munka és az euróapiak életminősége szempontjából is.
Gyorsan akarjuk megtenni a dolgokat, de egyben jól is, ami magyarázatul szolgál a költségvetési összegek magas szintjére, mellyel kapcsolatban a Tanács támogatását kérjük.
(GA) Tisztelt elnök úr! A költségvetésnek egy említésre méltó szempontja van, és az a közös mezőgazdasági politika számára félretett pénz.
Az úgynevezett KAP számos reformon ment keresztül az elmúlt 15 évben: a Mac Sharry reformon, az Agenda 2000-en és a kifizetések függetlenítése a termeléstől.
Egy pontot szeretnék tisztázni: lehet, hogy a tagállamok kormányai egyáltalán nem értenek egyet a KAP alapján az európai gazdáknak adott kifizetések módosításával 2007 és 2013 között.
Sőt, országomban, Írországban szilárd pénzügyi rendelkezéseket fektettek le a gazdák számára a mezőgazdasági politika értelmében, hogy azokat kövessék 207 és 2013 között.
Tudjuk, hogy a mezőgazdasági politika egy állapotfelmérés tárgya lesz, azonban általános felülvizsgálatra nem kerül sor.
És az ellenőrzés nem fog kiterjedni azokra a pénzügyi rendelkezésekre, melyeket az EU vezetői hoztak az ír és európai gazdák számára 2013-ig.
Remélem, hogy ezt megértik, és semmi sem marad ki; és hogy nem lesznek torzításra irányuló próbálkozások, mivel létfontosságú a gazdák számára szerte Európában, hogy minden rendben legyen.
(DA) Tisztelt elnök úr! Képviselőcsoportunk természetesen a módosító javaslat mellett szavaz, hogy több pénzt juttassunk Palesztinának.
Azonban fel kell hívnunk a figyelmet arra a tényre, hogy mind a Tanácsnak, mind pedig a Bizottságnak biztosítania kell, hogy nem kerülünk olyan helyzetbe, ahol egy feneketlen kútba szórjuk a pénzt.
Ez a helyzet a jelenleg kiadott legtöbb segéllyel, és ez ellentétben áll az EU segélyekkel kapcsolatos elveinek, mely szerint a kedvezményezettnek képesnek kell lennie fenntartható gazdaság kiépítésére.
Ez azonban lehetetlen, mivel Izrael megfojtja a palesztin társadalmat és gazdaságot, és nem csak Gázában.
A Fejlesztési Bizottság küldöttsége szemtanúja volt ennek, amikor szeptemberben meglátogatta Ciszjordániát és Gázát.
Az EU pénze vég nélkül folyik Izraelbe, mindennemű elszámoltatás nélkül.
Figyelembe vettünk egy Washingtonban zajló párbeszédet, melyben a Fehér Ház egyik közel-keleti szakértőjét az EU szerepéről kérdezték.
Azt válaszolta: 'Az EU?
Mi adjuk az utasításokat, az EU fizet!'
Ez igaz is!
Folyamatosan fizetünk, és Izraelt egyszerűen hagyják, hogy mindent tönkretegyen, amit felépítettünk.
A Bizottságnak és a Tanácsnak most követelésekkel kell fordulnia Izrael felé.
Gáza blokádját meg kell szüntetni, hogy lehetőség nyíljon a javak és az emberek ki-be áramlására.
Gáza most gyakorlatilag egy hatalmas szabadtéri börtön.
Ugyancsak meg kell szüntetni Ciszjordánia határait.
Ezt nem csak a mi küldöttségünk mondja; a Világbanktól és a saját ECHO-nktól érkező üzenet ugyanilyen egyértelmű volt.
Ha nincs remény a javulásra, vagy nincs fény az alagút végén, akkor rossz célra használjuk az EU-s polgárok adóbefizetéseit, és ezt azonnal abba kell hagyni!
(EL) Tisztelt elnök úr! Az EU költségvetése az elsődleges módja a politikai prioritások elérésének.
Úgy tűnik, költségvetési politikájának három célja van: az üzleti versenyképesség, a terrorizmus-ellenesség és beavatkozás a harmadik országok dolgaiba.
A kiadásokat ezen három cél elérésére használják, de a tömegek érdekei és aggodalmai ettől teljesen eltérnek.
Azok jövőbeli munkahelyükhöz, jövedelmükhöz, nyugdíjukhoz és az állami iskolákhoz és az egyetemi oktatáshoz kapcsolódnak.
Tegyük fel magunknak a kérdést a költségvetés által megállapított politikai prioritásokról: ezek valóban javítják a polgárok életét?
Az EU, mint globális szereplő tisztességesen betartja kötelezettségeit?
Mintegy 741 millió euró elosztása arra, hogy támogassa a szabadságot, a biztonságot igazságosságot javítja az európai polgárok életét ?
A Bizottság legújabb konzultációs dokumentuma a költségvetés reformjáról azt mondja, hogy most és elsősorban a jövőben a költségvetésnek erősítenie kellene a versenyt a nyersanyagokért és a piacokért, áthelyezve a gazdasági hatalom és a hatalmas új piacok liberalizálásának egyensúlyát, ami új lehetőségeket ad át európaiaknak.
Azonban ez pontosan az, ami téves útra vezeti az európaiakat.
Kezdésként ahelyett, hogy a tagállami költségvetések a szociális igazságosságot szolgálnák, fokozzák a piac irányításával kapcsolatos küzdelmet, az eszközöktől függetlenül.
Másodszor ez felizgatja a harmadik országok közvéleményét Európa ellen.
(PL) Tisztelt elnök úr! Még mindig az új pénzügyi terv kezdetén vagyunk, így óvatosak vagyunk a 2008-as kiadások összeállításával.
Ezzel egyidőben ez a negyedik éves költségvetés ebben a parlamenti ciklusban, és így jelentős tapasztalatra tettünk szert a költségvetési tervezési folyamat terén, és a Parlament, a Bizottság és a Tanács specifikus játékszabályai kapcsán.
Ez a legvalószínűbb oka annak, hogy miért szavaztak meg simán rekodszámú módosítást a Költségvetési Bizottságban Böge úr hatékony vezetése alatt a konszenzus szellemében, ami természetesen elő fogja segíteni a csütörtöki tömbszavazást, és természetesen nagyobb tárgyalási erővel fog felvértezni bennünket a 2008-as költségvetési tervezet alakításában.
A 2008-as prioritásokat újra és újra megnevezzük, és a Galileo Program finanszírozása újból és újból problémaként jelenik meg.
Így tehát örömmel mondom el, hogy a balti-tenger régiója elsőként lett figyelembe véve ebben a költségvetésben, nem nyilatkozat útján, hanem pénzügyileg, azaz valóban.
Ez talán azért van, mert mind a biztos asszony, mind pedig a két előadó és a Költségvetési Bizottság elnöke is ennek a régiónak a lakosa.
Jó, hogy az Európai Unió globális kötelezettségeket is vállal, azonban minél nagyobb az Európai Unió, annál jobban nő a felelőssége a saját kontinensünk kapcsán, beleértve a Balti-tenger, azaz az Európai Unió belső tengerének - mivel már az - régióját is, és mindenki tudja, milyen rossz állapotban is van.
Tekintettel erre, jó, hogy kísérleti projektek és előkészítő intézkedések formájában találtunk olyan pénzügyi eszközt, ami növeli a regionális fejelsztésre, a navigáció biztonságára, a határátlépési eljárás egyszerűsítésére és mindenekelőtt a környezetvédelemre adott finanszírozást.
Remélem, hogy ezek a prioritások kiállnak maguk mellett az Európai Bizottság kíméletlen tükrében, költségvetési stratégiánk egészével egyetemben.
(MT) Tisztelt elnök úr! Azzal kezdem, hogy elmondom, egyetértek azzal, amit Itälä úr mondott a költségvetési eljárás kapcsán, és azzal, hogy senki sem készült fel arra, hogy 'gumibélyegző' legyen.
Így tehát azt javaslom, hogy ezt a kérdést olyan gyorsan beszéljük meg, amennyire csak lehet, hogy hatékonyan megvitassuk az úgy tűnik, hogy létező nehézségeket és különbségeket.
Egy másik szinten üdvözöljük a 30 millió eurós emelést a Frontex költségvetésében.
Reális módon javulásra számítunk az ügynökség struktúrájában, jobb koordinációra és pontosabban meghatározott működésre.
A Parlament egyértelműen és konkrétan jelezte, hogy most már a Frontexen és a tagállamokon áll, hogy megszűntessék az eredménytelenséget, a be nem tartott ígéreteket és az utóbbi évben elszenvedett késlekedést.
Egy másik kérdés, amire ki szeretnék térni azokra a jelentésekre és tanumányokra vonatkozik, melyeket különböző intézményeken belül készítettek, vagy rendeltek el, beleértve a Bizottságot is.
Közös adatbázisra van szükség a jelentések és tanulmányok számára annak érdekében, hogy elkerüljük a dupla munkát, csökkentsük a pazarlást és ezzel egyidőben könnyebben hozzáférhetővé tegyük az információkat.
Továbbá kellene lennie egy éves jelentésnek, ami felsorolja ezeket a jelentéseket és tanulmányokat, azt, hogy ki nyerte el a szerződéseket, mennyibe kerültek, és lehetőség szerint, hogy mire használták fel azokat.
Meg kellene vizsgálnunk a Gazdasági és Szociális Bizottság és a Régiók Bizottsága jelentéseinek befolyását és hozzáadott értékét, főként azon jelentések fényében, melyek vagy túl szakmaiak, vagy a Bizottság vagy a Parlament már elkészítette azokat.
Ami az ingatlanvásárlás kérdését illeti, szeretném emlékeztetni Önöket, hogy 2006-ban abban állapodtunk meg, hogy újból megvizsgáljuk az intézmények által használt épületek vásárlásának és bérlésének kérdését, beleértve az információs irodákat is.
Az a benyomásom, hogy az évek során az intézmények különböző okokból olyan árakon vásároltak és béreltek épületeket, melyek meghaladták a piaci árakat.
Anélkül, hogy megkérdőjelezném az épületek vásárlására vonatkozó politika érdemeit, továbbra is van értelme annak, hogy intézményi módon megvizsgáljuk, hogyan lehetne javítani az ingatlanok vásárlásával és bérlésével kapcsolatos feltételeket, hogy hogyan lehetne az irodákat a piaci árakhoz közelebb hozni, és így elkerülve a kartellek vagy monopóliumok helyzetét.
Végül szeretnék gratulálni a finn párosnak hasznos munkájukhoz, és ahhoz, ahogy a tárgyalások lezajlottak.
(HU) Tisztelt elnök úr! Először is gratulálni szeretnék Virrankoski raportőrnek, aki kiváló munkát végzett.
Másodszor megjegyzem, hogy az Európai Unió globális szereplő szeretne lenni, ehhez képest nevetséges az, hogy a külpolitikára kevesebb pénzt kíván költeni, mint az adminisztratív kiadásokra.
Másodszor elfogadhatatlan, hogy a prioritásnak tekintett bővítési fejezet kiadásai nominálisan is csökkennek a 2007-es kiadásokhoz képest, és harmadszor pedig elfogadhatatlan, hogy a külügyi kiadások kisebb mértékben nőnek - csak mint 1,5%-kal -, mint az általános kiadások, amelyek 2%-kal növekednek.
Ez azt jelenti, hogy az Európai Unió nem biztosít elégséges forrást az elhatározott feladatok teljesítésére, és nem biztosít elégséges forrást a külpolitikai prioritások teljesítésére.
Nincs megfelelő pénzügyi alap a koszovói misszióra, sem a palesztin nép segélyezésére, félő, hogy jövőre ismét többször módosítani kell a költségvetést, mert erre nem biztosít alapot a költségvetés.
Évek óta visszatérő probléma, hogy a szomszédságpolitika keleti és déli dimenziója között egyensúlytalanság van.
Háromszor annyi pénzt kaptak egy főre vetítve a déli országok, mint a keleti országok, és ez elfogadhatatlan.
És végezetül pedig fontosnak tartom, hogy az Európai Parlament és a Tanács együttműködése a CFSP fejezet tekintetében megoldódjon.
Egyenlőre nincs előzetes egyeztetés, politikai párbeszéd, addig pedig helyeslem, hogy tartalékba helyeztünk 40 millió eurót a CFSP javára.
Köszönöm szépen.
(PL) Hölgyeim és uraim! Az egyik dolog, amivel kapcsolatban a mai napon döntést kell hoznunk az Európai Technológiai Intézet pénzügyi támogatása első részletének kiutalása.
Ez egy különösen fontos és nagyon várt döntés Wrocław számára, mely reménykedik abban, hogy oda fog kerülni az intézmény.
Nagyon rossz, hogy nem sikerült létrehoznunk ezt az intézményt még a költségvetési perspektíváról szóló tárgyalások vége előtt; nagyon hátráltatja az indulást.
Ma lehetőségünk van arra, hogy behozzuk a lemaradást, és mintegy 3 millió eurót küldjünk az intézmény felállításához és elindításához.
2010-2011 során teljes finanszírozását csak a költségvetési perspektíva felülvizsgálatán keresztül lehet biztosítani.
Biztosíthatom Önöket, hogy ez a pénz jó befektetés lesz.
Ennek bizonyítékául szolgál az a felkészültség és lelkesedés az also-sziléziai önkormányzatok, hatóságok, üzletemberek és a tudományos világ részéről, amivel belevetik magukat a projektbe.
Így tehát arra kérem Önöket, hogy fogadják el a módosításokat.
(FI) Tisztelt elnök úr!
Hölgyeim és uraim! Nagyon köszönöm az előadók, Itälä és Virrankoski urak kiváló munkáját.
Boldog vagyok, hogy a Költségvetési Bizottság elfogadta a Balti-tenger védelmével kapcsolatos két kísérleti projektet.
Remélem, hogy a plenáris is támogatni fogja ezeket.
Ideje nagyobb figyelmet fordítanunk a Balti-tengerre.
A 2004-es bővítés óta az EU belső tengere, de ezzel egyidőben egyike a világ legbetegebb és legszennyezettebb tengereinek, ami szégyen az EU-ra nézve.
Ezen kísérleti projektek egyike azzal foglalkozik, hogy csökkentse azon veszélyes hulladék mennyiségét, ami a Balti-tengerbe kerül, és megszűntesse a tenger mély medencéiben az oxigénhiányt.
A másik a hajózásból származó kén-dioxid kibocsátásának csökkentésével foglalkozik az emisszió-kereskedelmen keresztül.
Ha ez a kísérlet jó eredményekkel jár, akkor a kén-dioxid emisszió-kereskedelme járható út lehet a kén-dioxid kibocsátás csökkentésére az EU valamennyi tengerének területén, ami a jövőben megtisztítaná a mindnyájunk által belélegzett levegőt szerte Európában.
Így remélem, hogy a plenáris támogatni fogja ezeket a kezdeményezéseket.
Tisztelt elnök úr! Szeretnék gratulálni az előadóknak, amint azt már mások is tették.
Azonban megjegyzéseimben ahelyett, hogy a Martinez úr által használt három 'L'-lel élnék, ami ha jól emlékszem, litánia, liturgia és letargia volt, én inkább három 'K'-t használnék, melyek a 'kivitelezés', a 'kezdeményezés és a 'képzelet.
Elsőként szeretnék köszönetet mondani az előadóknak, főként Virrankosk úrnak azért, hogy bevett néhány bekezdést a költségvetés ellenőrzéséről.
Borzasztóan fontos, hogy gondolkodjunk az értéket a pénzért kérdésen.
Még akkor is, ha pont ez a kifejezés nem jelenik meg a határozatban, nem kétséges, hogy mindenki szíve szerint úgy véli, igazolnunk kell tudni szakbizottságainkkal együtt, a ténylegesen elköltött összegeket, és nem csupán a jelen időszakban, figyelemmel azonban emellett a nemzeti irányítási nyilatkozatokra is, amit úgy tűnik, sok tagállam még mindig vonakodik összeállítani.
Másodszor szeretnék köszönetet mondani mind az előadóknak, mind pedig a biztosnak e tekintetben azért, hogy saját 2007. évi költségvetésemben foganatosíttatták ezeket a benne foglalt kísérleti projekteket és előkészítő projekteket.
Jópár ilyen van, és jó, hogy van egy fajta folyamatosság, ahogy haladunk 2008 felé, főként a kísérleti információs hálózatok kapcsán, de az EU-val, Kínával és Indiával folytatott projektek kapcsán is.
Ezzel elérkeztem utolsó pontomhoz, ami a képzelethez kapcsolódik.
Einstein azt mondt, hogy a képzelet fontosabb, mint a tudás.
Láttuk ebben a vitában, hogy számos kolléga - Mantovani úr, Guy-Quint asszony és mások - és jómagam is mindig helytelenítjük azt a tényt, hogy túl kevés pénz van a négyes kategóriában, a külső lépések kapcsán.
Tökéletesen tudjuk, hogy túl kevés van, így e helyet egy külön kéréssel élek, ahogy a költségvetési vizsgálat felé tekintünk, mégpedig, hogy talán valóban használnunk kellene egy kissé képzeletünket, hogy lássuk, a jövőben hogyan szólítják fel az Európai Uniót arra, hogy feleljen meg a jövő globális kihívásaiknak és játssza el szerepét a globális gazdaság globális segítségében és működésében,majd bizonyosodjék meg arról, hogy vannak olyan eszközeink, melyekkel meg tudjuk valósítani azt, amit politikaként meg szeretnénk tenni.
- (ES) Tisztelt elnök úr! Egy olyan költségvetéssel, ami az Unió GDP-jének 0,99%-át képviseli, nem lehet szilárd politikai pozíciónk.
Az 1a kategória tekintetében, ami a növekedési és foglalkoztatási versenyképesség, rá kell mutatni arra, hogy ez az első alkalom, hogy az ezen politikákkal kapcsolatos adatok az előzetes költségvetési tervezet többségét képviselik.
Azonban a Tanács számadatai megvágták ezeket a kategóriákat a lisszaboni stratégia kapcsán, aminek az Unió politikáinak alapját kellene jelentenie.
Szeretném említeni a Galileo és az Európai Technológiai Intézet finanszírozását, melyek prioritást élvező projektek versenyképességünk és hitelességünk tekintetében.
A 2007-2013-as pénzügyi terv nem felel meg ahhoz, hogy finanszírozza az ilyen startégiai fontosságú projekteket.
Egy másik pont a Frontex ügynökséghez kapcsolódik, ami alapvető fontossűágú szeepet játszik mind humanitárius, mind pedig plitikai szempontból.
Az Európai Tanács júniusban újra kihangsúlyozta anak szükségességét, hogy megerősítsük a Frontexet, hogy jvítsuk az Uniónak külső határai kezelésére irányuló kapacitását.
Ez továbbá egyike azon prioritásoknak, melyeknek a Parlament többször hangot adott.
Ennek bizonyítéka a javasolt 30 millió euro emelés a kötelezettségvállalási előirányzatokban az öügynökség működési költségei számára, ami 127%-os emelkedést jelent a előzetes költségvetési tervezetben.
A 4. kategóriának adott juttatás nyilvánvalóan elégtelen ahhoz, hogy elérjük célkitűzéseinket é teljesítsük a globális szereplőként tett ígéreteinket, főként, amint azt már említették, a koszovói és palesztiniai fellépés kapcsán.
Végezetül azt szeretném mondani, hogy az Unió 2008-as zaragozai EXPO-n történő részvételének megerősítése - Víz és Fenntartható Fejlődés - helyes döntés és jó lehetőség arra, hogy az európai politikákat közelebb hozzuk az európai polgárokhoz, amit meg kell tennünk.
(FI) Tisztelt elnök úr!
Biztos asszony! Én I azzal szeretném kezdeni, hogy köszönetet mondok Kyösti Virrankoski előadó úrnak a költségvetés kiváló előkészítéséhez.
Meghallgatta a különböző érintett feleket, és megfelelően figyelembe vette a Regionális Fejlesztési Bizottság javaslatait is.
Itälä előadó úr ugyancsak kiváló munkát végzett.
Fontos, hogy a rgionális fejlesztésre beállított költségvetési összegek továbbra is megfelelő szinten maradjanak.
Ezzel egyidőben meg kell bizonyosodnunk arról, hogy a regionális politikai gyakorlatok és az adminisztráció egyszerűsített és tisztázott mind az Unióban, mind pedig a tagállmokban, hogy a refógionális fejlestéssel kapcsolatos valamennyi összeget minél hatékonyabban és bölcsebben lehessen felhasználni a tagéllamokban, hogy csökkenteni lehessen a regionális különbségeket és meg lehessen valósítani a lisszaboni stratégiát.
A bürokrácia, az Unió mumusa zavarja a rragojnális politika megvalósítását is.
Már majdnam vége az új programozási időszaknak, és a legtöbb program jóváhagyása még várat magára.
Ez, amint az előadó is említett, komoly probléma.
Mivel a Bizottság és a tagállamok piszmognak, a projektek lassan indulnak el és a programozási időszak első éve egy problémás hiányév lesz.
A Bizottságnak a fenn maradó programokat késedelem nélkül jóvá kellene hagynia, hogy a költségvetésben tartalékolt összegeket hatékonyan és gyümölcsözően lehessen elköleni, és hogy az új programok megfelelően elinduljanak.
(MT) Köszönöm, elnök úr, és köszönöm Önöknek is, Virrankoski úr és Itälä úr!
Ezzel a költségvetéssel a Pralament meg fogja kétszerezni a Frontex ügynökség költségvetését, majdnak 70 millió euróra.
Ez az intézkedés magáért beszél, mivel az a prioritás, amit a Parlament a Frontexnek ad, most már mindenki számára nyilvánvaló.
A 30 millió eurós emelés, amit a Frontex operatív költségvetése kap azt szolgálja, hogy az növelje azon területeket megcélzó küldetéseit, melyeket legjobban súlyt a migránsok beáramlása.
Ezzel egyidőben, tisztelt elnök úr, 30%-os tartalékot tettünk a Frontex adminisztratív büdzséjébe, mivel azt akarjuk, hogy hatékonyabb legyen az ügynökség munkája.
Három feltétele van ezen tartalék elmozdításának: elsőként azt akarjuk, hogy a Frontex igazgatója rendszeres kapcsolatot építsen ki velünk, hogy megerősödjön a Parlament üghynökslgre vonatkozó vizsgálata.
Másodszor részletes tájékoztatást akarunk a Frontex jövő évi munkaprogramjáról, és mivel Frattini biztos, az Európai Bizottság alelnöke maga jelentette be, hogy a jövő évtől a Frontex' küldetése a földközi-tengeri régióban állandó lesz, most azt várjuk, hogy az ügynökség jóval többet kapjon, mint az a 10 millió euró, amit eredetileg mostanáig tervezett a tengeri határokkal kapcsolatos küldetésekre.
Hramadszor akarunk egy aktualizást és realisztiku listát azokróla forrásokról, hajókról, repülőgépekről és helikopterekről, amiket a tagállamok készek a Frontex-missziók rendelkezésére bocsátani.
Nem akarunk kitalált listákat, amilyenekkel ebben az évben találkoztunk, ahol a tagállamok látszólag beleegyeztek abba, hogy a Frontexnek 21 repülőgépet, 27 helikoptert és 117 hajót adnak, de a gyakorlatban, amikor a küldetést végre kellett hajtani, a tagállamok minden szégyenérzet nélkül megfeleldkeztek saját ígéreteikről.
Így azt várjuk el, hogy a Frontex to megfelelő terv szerint dolgozzon, amire alapozni lehet, mielőtt még eltávolítanánk a tartalékot.
Köszönöm.
(SV) Tisztelt elnök úr!
Előadók!
Hölgyeim és uraim! Sokan gondolkodnak arról, hogy a Parlament miért vizsgálja felül a hosszú távú költségvetést.
Valóban nem tudunk megfelelni az olyan új igényeknek, mint a Galileo, az Európai Technológiai Intézet, az ETI, az EU koszovói és plesztinai munkája, és egyszerre költségvetési csökkentéssel is élni?
Az a probléma, hogy a költségvetési plafon a teljes költségvetésre vonatkozik, de természetesen vonatkozik minden egyes költségvetési kategóriára.
Annak érdekében, hogy elkerüljük, hogy például a Galileo csökkentést eredményez egyéb programokban, egy általunk kisebb felülvizsgálatnak nevezett intézkedést kérünk.
Azonban ne feledjék, hogy ez az átfogó plafonok keretein belül van.
Jobban szeretnénk, ha a mezőgazdasági költségvetés többlete lenne megvágva; ez az, ami fontos.
Ami Palesztinát és az EU koszovói munkájának költségét illeti, szeretnénk használni a 'rugalmassági eszközt'.
Máskülönben Afrikától vagy Latin-Amerikától kellene pénz vennünk el, ami ésszerűtlen volna.
Az EU rideg költségvetési modllje változtatásra szorul.
Azonban szeretném tisztázni, nem akarok kilépni az átfogó keretek közül, csak nagyobb rugalmasságot szeretnék elérni a kereten belül, hogy teljesítsük az új szükségleteket.
Máskülönben a jövőben hogyan fogjuk kezelni például azt, maire a klíma- és energiapolitikának van szüksége?
Ezek mellett még két dolgot szeretnék említeni.
Elsőként: a Szerződésről folytatott vita azt muttja, hogy milyen fontosak a megemelt források és a hosszú távú perspektíva az EU kommunikációval, párbeszéddel é demokratikus fejlődéssel kapcsolatos erőfeszítéseiben.
Eztán megpróbáltam néhány kiigazítást tenni a kvóták Költségvetési Bizottság részéről ezen a területen tett elosztása kapcsán.
Remélem, hogy most már valamennyien egyetértünk egy agresszívebb befektetésben.
Másodszor: említeni szeretném azt a kísérleti projektet, amit magma kezdeményeztem.
A kulturális és vallási intézmények és emlékművek rekonstrukciójához kapcsolódik a konfliktus-érintette területeken.
A javaslat mindenekelőtt a Balkánt érinti, de hoszzú távon az ott szerzett tapasztalatot más olyan területeken is fel lehetne használni, ahol elpusztították a múzeumokat, és lerombolták a templomokat és mecseteket, ami konfliktusra adhat alapot, de ennek megszüntetésében segíthet az EU.
Ilyen területek lehetnek például Palesztina, Agfganisztán, Irak és talán Tibet.
Ezen a területen kérem a képviselők megértését és támogatását.
Köszönöm.
(FI) Tisztelt elnök úr! Mindenekelőtt szeretnék köszönetet mondani az előadóknak, Virrankoski és Itälä uraknak.
Mindkettőjüket ismerem, és azt is tudom, hogy támogatják a nyíltságot és átláthatóságot, és fontosnak tartják, hogy az EU gazdasága szilárd alapokra épüljön, amint az helyes.
Jó szigorúan féken tartani a kiadásokat és elismerni a józan ész igényeit.
Röviden néhány kérdésre szeretném összpontosítani a figyelmet; az első a kutatás és az innováció.
Bár tudom, hogy ez lényegébenm a tagállamok kezében van, ezzel együtt az Európai Uniónak emlékeznie kell saját vállalásaira, például a lisszaboni stratégiára, és ahhoz kell tartania magát, hogy költségvetési pénzt adhassunk a kutatásra és az innovációra, új hozzáadott értéket hozva létre Európa számára.
Örülök, hogy a Balti-tengr hangsúlyos szerepet kapott.
Úgy vélem, hogy ez nagyban az előadóknak köszönhető.
Jó reálisan látni, hogy milyen helyzetben is van a Balti-tenger, és ez a két kísérleti projekt jó kiindulópont.
Igaz, hogy jóval többre van szükségünk, de ez jó kezdet.
Harmadszor, a költségvetés megtervezésekor fontos emlékezni a fenntartható fejlődés alapelvére és az Unió értékeire.
Így kell cselekedni például akkor, amikor pénzt küldünk a harmadik orszáőgokba, és részt veszünk különféle projektekben, így például a Palesztin Autonóm Terület.
Meg kell bizonyosodnunk arról, hogy a forrásokat megfelelően használjuk, és hogy nem eredményeznek olyan munkét, ami ellentétben áll a demokráciával, az emberi jogokkal és a szólásszabadsággal, azaz az Unió értékeivel.
Ahogy a pénzt elköltjük és az Unió értékeinek összhangban kell lenniük.
(RO) Ezév elején azt terveztük, hogy a Tanáccsal együtt egy pragmatikus és hatékony, eredményekre összpontosító költségvetést tárgyalunk meg, mely eléri az Európai Unióban szükséges politikákat.
A Költségvetési Bizottságban módosításainkkal számos csökkentést végeztünk a programokban, melyek valódi hozzáadott érték nélkül költik az adófizetők pénzét.
A mezőgazdasági csökkentések, melyek összege 553.000.000 euró, pontosan az összes csökkentés 77%-a rávilágít a Tanács egy másik egyértelmű tervére, ami az, hogy fokozatosan eltöröljük ezt a politikát, amin az új tagállamok gazdaságának teljes struktúrája függ.
Örülök, hogy a Költségvetési Bizottságban sikerült visszaállítanunk a mezőgazdaságnak szánt finanszírozás szintjét.
Remélem, hogy az operatív programokat és a vidékfejlesztési programot mihamarabb jóváhagyja az Európai Bizottság.
Ezen szempontokon túl a költségvetésnek az Európai Unió ifjúsági politikájában játszott fontoságáról szeretnék beszélni.
Az általunk javasolt költségvetés 9%-os emelést tartalmaz az élethosszig tartó tanuláshioz kapcsolódó programoknak, amivel a teljes összeg 900.000.000 eurót tesz ki.
Ezek a programok hozzájárulnakm ahhoz, hogy mindennél jobban elősegítsék az európai elképzelést.
A fiatalok 90%-a az Európai Uniót azzal azonosítja, hogy Európában bárhol lehet utazni, tanulni és dolgozni.
Sokkal többet kell tennünk ezen fiatalok száműára.
Az egyik probléma, amivel meg kell küzdeniük, az európai ösztöndíjak kis száma, főként, ami az Erasmus programot illeti.
A jelen költségvetésben megemeltük a kifizetéseket 100.000.000 euróval az Európai Unió roman és bulgár bővítése miatt.
Mindazonáltal meg kell bizonyosodnunk arról, hogy ennek a pénznek nagyobb része jut el minden diákhoz.
Nem kell, hogy az Erasmus plusz bevétel legyen a fiatal diákok számára, ezzel szemben viszont lényegi támogatásnak kellene lennie az alacsony pénzügyi lehetőségekkel bírók számára.
Végül, de nem utolsó sorban, szeretném emlékeztetni a Bizottságot a júliusi háromoldalú megbeszélés során tett vállalására, mégpedig arra, hogy megfelelő számú munkahelyet biztost az új tagállamok számára.
Jelenleg nagyon kevés roman és bulgár dolgozik vezető beosztásban, és ezzel szemben sokan dolgoznak ideiglenes szerződéssel.
Az Európai Unió Személyzeti Felvételi HIvatalának nyújtott plusz támogatásokat arra kellene hatékonyan költeni, hogy az új tagállamokból is mihamarabb állandó alkalmazotti állományt foglalkoztassanak.
(BG) Kihívást jelent egy bulgár képviselő számár, aki az egyik legújabb EU-tagállamból érkezett, hogy teljes jogú tagként vegyen részt a 200. évi költségvetés elfogadásában.
Ez az Európai Unió bővítési politikájának köszönhető, továbbá annak költségvetési politikáján keresztül nyújtott támogatásának.
Támogatom a jelentést, és gartulálok az előadóknak és a koordinátoroknak ahhoz a megállapodáshoz, amit a költségvetés és annak módosításai kapcsán elértek.
A 2008. évi költségvetés a Fenntartható növekedés részben még a legújabb EU-tagállamoknak is lehetővé teszi, hogy elérjék a tagságuk kapcsán kitűzött célokat.
A strukturális alapok keretein belüli operatív programok biztosítják a magas minőséget és a humánerőforrások képzését, a versenképességet, az infrastruktúra fejlesztését, a közlekedés és a környezetvédelem adminisztratív kapacitásának megerősítését, és így tovább.
Sajnos a rendelkezésre álló források a szükségesnél kevesebbek.
Szeretném kifejezni, hogy én is támogatom a strukturális alapoknak és a szociális és kohéziós alapoknak adott juttatások stratégiai emelését, mive ez lehetőséget ad számukra arra, hogy bővítsék operatív programjaikat és képességeiket.
Ugyancsak támogatom a 30 százalékos tartalékot az adminisztratív kiadások sorában, mivel úgy vélem, így lehet biztosítani a kiadások hatékonyságát és a költségkontrollt.
A 2008. évi költségvetési tervezet figyelmet fordít az EU-hoz csatlakozott régiókra is.
A fekete-tengeri régióra, azaz Bulgária és Románai, melyek ugyancsak határosak az Európai Unióval.
Az EU és a nemzeti kormányok politikájának célja, hogy olyan területté alakítsák a régiót, ahol biztosnág, stabilitás és jószomszédi viszony uralkodik.
A régiónak fejlesztenie kell az infrastruktúrát, több beruházásra és megfelelő intézkedésekre van szükség a környezetvédelem kapcsán a magas fokú iparosítá miatt, és azért, mert transzferzónává alakul az energiaágazatban a nyersanyagok számára.
Az Európai Uniónak finanszírozásával és politikájával garantálnia kellene a környezetvédelmi biztonságot és az energiaellátás stabilitását Európa számára.
A fekete-tengeri nyomon követési és keretprogram, mely a Fekete-tenger fejlesztéséhez készült egy kísérleti projekt,és biztos vagyok, hogy az Európai Parlament ezt támogatni fogja; ez egy helyes lépés a fekete-tengeri region fejlesztése irányába, és abba az irányba, hogy a region polgárai integrálódjanak az EU tagsági politikájába.
(LT) Az EU-költségvetésnak Európa hétköznapi polgárainak jólétére gyakorolt hatásáról szeretnék szólni, akik közül néhánan követik mai vitánkat.
Nagyon gyakran halljuk, hogy az Európai Uniónak a világ legversenyképesebb gazdaságává kell válnia, és a költségvetés ezt elő is tudja segíteni.
Azonban azt át kellene strukturálni ahhoz, hogy még hatékonyabb legyen, és támogassa a tudományos kutatást és innovációt.
Sajnos valójában úgy tűnik, hogy az Európai Bizottság még csak egy olyan definícióval sem rendelkezik, hogy mit is jelent a tudományos kutatás.
A különféle projekteknek különféle költségei vannak arra, hogy azokat a kutatási és innovációs programnak megfelelően finanszírozzák.
Folyamatosan Európáról beszélünk, és a világra gyakorolt befolyásáról.
A 27-ek erős, újonnan bővített Erópai Uniója képes arra, hogy világszintű változásokat hozzon.
A költségvetés jelentős finanszírozást tesz lehetővé a harmadik országoknak szánt segélyekre.
Azonban, a Számvevőszék által végzett felmérések értelmében, az alapokat gyakran nem megfelelően használják fel.
Ennek az az oka, hogy a legöbb ország, melynek segélyünket adjuk, nem demokratikus kormány irényítáa alatt van.
Megtiporják az emberi jogokat, és a segélyprojektek egy maroknyi ember gazdagodását szolgálják ahelyett, hogy az átlagemberek jólétét növelnék.
Így tehát arra sürgetem Önöket, hölgyeim és uraim, hogy biztosítsák, ragaszkodunk a dokumentumainkban megfogalmazott feltételekhez, főként ahhoz, hogy a segélyprogramokat a demokrácia és az emberi jogok elősegítése mellett kell megvalósítani.
(DE) Tisztelt elnök úr!
Biztos asszony!
Hölgyeim és uraim! Szeretném az egész költségvetési csoportnak megköszönni nagyszerű munkáját.
Engedjék meg, hogy a vidékfejlesztési bizottság szemszögéből néhány megjegyzést tegyek.
Becslése alapján a Bizottság kiértékelte a finanszírozási igényeket és az intézményközi megállapodás küszöbértékeivel összhangban, valamint a pénzügyi kilátások figyelembevételével számba vette a jelen időszakra vonatkozó alkalmazási lehetőségeket.
Ennek tükrében elkötelezett a 2008-as Strukturáis Alap 0,9%-os és a kifizetések 3,2%-os emelésében, míg a Kohéziós Alap 14,4%-os és a kifizetések 36%-os emelésében.
Mivel a Bizottság az egyetlen intézmény, amelynek korlátlan hozzáférése van a szükséges információhoz a teljes finanszírozási követelményeket illetően, bizottságunk a Bizottság indítványának megfelelően azonnal és egyhangúlag kijavította a Tanács által összeállított költségvetési tervezet indokolatlan módosításait.
A módosításokon felül egyszerűsítettük az adminisztrációt és hatékonyabbá tettük az alapok felhasználását, főleg a lisszaboni és a göteborgi célok ellenében.
Elsősorban a kis- és középvállalkozások és a hagyományos kisvállalkozási tevékenységek különleges helyzetére összpontosítottunk, mint például a kutatás fejlesztésre.
Nem utolsósorban fontosnak ítéltük a Jeremie és Jessica kezdeményezések megemlítését, csak hogy a regionális politika két fontos pontját kiemeljük.
Támogatjuk továbbá a Bizottságot abban, hogy szembenézzünk Európa jövőbeni demográfiai kihívásaival, különös tekintettel arra, hogy több térségben, sőt tagországban a csökkenő születésszám miatt egyre nagyobb gondot okoz a társadalom elöregedése.
A családi értékeket támogatni kell, például a fiatal nőket segíteni kell a karrierjük és a családvezetés közti egyensúly felállításában.
Előretekintő politika ez, amelynek a regionális politika elemeiben is meg kell mutatkoznia.
(NL) Tisztelt elnök úr!
Olyan Európát akarunk, amelynek a szolidaritás az alapja.
A mai kor igényeinek megfelelő költségvetésre van szükség, olyanra, amely követi a tudásalapú gazdaság igényeit, ugyanakkor szolidáris.
Az Európai Parlament szocialista frakciójának kezdeményezése szerint nagyobb pénzügyi segítséget kell nyújtani Koszovónak és Palesztinának.
Ez alapvető, ugyanakkor nem olyan egyszerű.
Vannak más területek is, ahol Európának szolidárisnak kell lennie.
Támogatást kell nyújtanunk a Globális Egészségügyi Alapnak és kezdeményezésem értelmében meg kell erősítenünk a szegény országok szexuális egészségét és jogait, például az anyák születéskori halálozásának és az abortuszok számának csökkentését.
Mindez a nők emancipációját támogatja, ugyanakkor segíti a szegény országok fejlődését.
A szolidaritás akkor is fontos szerepet kap, amikor az EU költségvetésének átszervezése kerül sorra.
A legjobb módja ennek, ha a mezőgazdasági kiadásokat csökkentjük, amely könnyen megvalósítható a magas árak miatt.
Európának új technológiákba kell fektetnie és a Galileo is rávilágított arra, hogy van lehetőség másik költségvetésre.
Boldogulunk alacsonyabb mezőgazdasági támogatással is, miközben a Galileo a munkahelyteremtés és az innováció eszköze.
(SV) Köszönöm elnök úr.
Nekünk parlamenti képviselőknek egyik legfontosabb feladatunk az évenkénti költségvetés elfogadása.
Azon kevés alkalmak egyike, amikor egyértelmű jelét kell adnunk annak, hogy mi itt a Parlamentben milyen Uniót képzelünk el.
Általánosságban véve úgy gondolom, jó dolog, hogy egyre több kamarai képviselőtársam ismeri fel az uniós alapok visszatartásának fontosságát, de még sok a tennivaló.
Úgy gondolom nagyon fontos, hogy megfelelő prioritási sorrendet állítsunk fel a költségvetésben, azonban a költségvetési pénz elköltésének ellenőrzése éppen olyan fontos, mint a helyes célok sorrendjének felállítása.
Ha ma megtesszük, úgy gondolom sok területen az figyelhető meg, hogy a pénzek egy része több kárt okoz, mint hasznot.
Sőt, az intézményeknek ki kell fejleszteniük az EU könyvelési rendszerét annak érdekében, hogy könnyen lehessen a finanszírozást és azok céljait lekövetni, így látható a folyamat kezdetén és végén, jól került-e felhasználásra a pénz.
Átláthatóság kérdése az egész.
Személy szerint azt remélném, hogy a 2008-as költségvetés olyan EU-t képviseljen amely prioritásokat állít fel, egy EU-t, amely a legfontosabb feladataira összpontosít - a termékek, szolgáltatások, személyek és tőke szabad áramlására.
Sajnos az idei költségvetés-tervezet kívánnivalót hagy maga után e tekintetben.
Pár példát említenék: támogatás selyemhernyó-tenyésztésre, méhészetre, gyapottermelésre, energianövények termesztésére, fügére, kenderre, dióra, olajfaültetvényekre, rizstermesztésre és dohánytermesztésre.
Exporttámogatás gabonára, cukorra és borászati termékekre.
Ezek a tételek több, mint 1 858 436 000 eurót tesznek ki.
Leszámítva, hogy ezek a költségvetési tételek meggyőződésem szerint az európai adófizetők pénzének pocsékolása, több kárt okoznak, mint hasznot.
Unión kívüli embereket érintenek.
Az egyik legkiemelkedőbb példa az EU mezőgazdasági exporttámogatása, amelynek keretében az EU támogatja saját mezőgazdaságát s így dömpingáron dömpingárut zúdít a szegény országokra.
E gyakorlat a szegény országok természetes versenyképességét romba dönti s így komolyan akadályozza őket a jólét felé vezető úton.
Tennünk kell valamit ez ellen, de nem 2013-ban, hanem jövőre.
Köszönöm.
(EL) Tisztelt elnök úr! Először is szeretnék gratulálni a költségvetési bizottság elnökének, az előadónak és az árnyékelőadónak, akik olyan költségvetést állítottak össze, amely világos politikai célokat és a meghatározott 0,98%-os GDP-t képviseli.
Hadd térjek ki két pontra, amelyek mind a tagországok, mind a kamara számára fontosak lehetnek.
Az Európai Parlament határozatában a 24. paragrafusban hangsúlyozza a Strukturális Alap és az Európai Mezőgazdasági Vidékfejlesztési Alap nemzeti operációs terveinek lehető leghamarabbi bizottsági elfogadását.
A jó időzítés különösen fontos, főleg a legutóbbi dél-európai természeti katasztrófák után. Itt főleg a görögországi károkra gondolok, amelyeknek a helyreállítására szükséges forrásokat mihamarabb elérhetővé kell tenni.
Második pontban a gabonaárakkal kapcsolatos válságot emelném ki, ami felbolygatta a gabonapiacokat és növelte a mezőgazdasági bevételeket.
Mindez a közösségi költségvetésben megtakarításokra ad lehetőséget.
Hadd hangsúlyozzam azonban, hogy ezeket a megtakarításokat semmi esetre sem szabad más politikákra fordítani; a KAP keretein belül kell maradniuk és például válsághelyzetek esetén kellene felhasználni.
a Költségvetési Bizottság elnöke. - (DE) Tisztelt elnök úr!
Biztos asszony!
Hölgyeim és uraim!
A költségvetési bizottság az első olvasat alkalmával 129,6 milliárd eurós kötelezettséget és 124,2 milliárd eurós kifizetést javasol, szigorú felügyelettel minden megállapodásunkat és kötelezettségeinket illetően, a többéves programokat, a pénzügyi kilátásokat tekintetbe véve. S ha ide sorolhatom, jóval az ezzel a többéves tervvel kapcsolatos megállapodott határértékek alatt, a költségvetési fegyelem elvét alkalmazva, ugyanakkor a Tanács ajánlását figyelembe véve a Galileot és a kül- és biztonságpolitika fenntarthatóságát illetően.
Szeretném őszintén megköszönni az előadóknak, Itälä és Virrankoski úrnak, hogy a személyzettel és a koordinátorokkal együtt kiváló munkát végzett az első olvasat elkészítésében.
Elsőként a Parlament költségvetése.
A Költségvetési Bizottság és a Plenáris szavazásai között van egy egyeztetési folyamat ezen Ház Elnökségével egyezteve, az adminisztráció szoros bevonásával.
Ennek a folyamatnak a részeként számos ellentétes álláspontot okosan és kielégítően fel tudtunk oldani.
Azonban szeretném hozzátanni, hogy az Elnökségek és egy adminisztrációnak hajlandónak kell lennie arrra is, hogy szembenézzen a Költségvetési Bizottság kérdéseivel és kritikájával a feladatunk részeként.
A minden évben megvitatott konfliktus egy részét meg lehetett oldani azzal, hogy egy két vagy háromhetes határidőt határozunk meg a parlamenti költségvetésről szóló adminisztratív javaslat előterjesztése és az Elnökség döntése között, hogy lehetőséget nyújtsunk a képviselőcsoportoknak arra, hogy a folyamat kezedtétől közelről követhesesék az eseményeket, semmint csak a folyamat végén.
Biztos úr, október 17-ei levelében ugyanúgy vázolta fel a költségvetés bevezetését, mint szeptember végén.
Bemutatta, hol működik jól, hol ütközik nehézségekbe, mely programokat indítottak túl későn és mely esetekben avatkozott bele túlságosan a részletekbe a Bizottság a tagállamokat illetően.
A jelentésből azonban kiderül, hogy az alkalmazás javult a májusi jelentés óta.
Ha a Bizottság hiteles kíván maradni, nem hivatkozhat 2008-ban késői alkalmazásra és egyéb nehézségekre annak igazolásául, hogy a kifizetések későn történnek meg.
Ma elmondhatjuk, hogy az ügynökségeket érintő intézményközi megállapodásnak - amely a német elnökséggel kezdődött és a portugállal végződött - és Jutta Haug állandó előadó kivételes munkájának köszönhetően a legutóbbi, ügynökségekkel kapcsolatos fejlemények arra mutatnak, hogy a jövőben költség-haszon elemzés elkészítése nélkül nem kerülnek új ügynökségek felállításra, amíg nem igazolják, hogy értéket teremtenek.
Így tehát folytatni kell, hogy a magatartási kódexet elfogadják a végrehajtó ügynökségekre is.
Ezen a ponton, biztos úr, szeretném hangsúlyozni, hogy idén nagyon körültekintően jártunk el a Bizottság adminisztrációs költségvetését illetően, de nem feltételnül kell ennek a gyakorlatnak minden évben meglennie.
Továbbra is napirenden marad azonban a hivatali pozíciók értékelése, átvizsgálása, fejlesztése - szigorúan és átláthatóan, de nem túlzóan.
Elnök úr, a Galileoval kapcsolatban álláspontunk egyértelmű.
Amikor délelőtt a reformszerződésről beszéltünk és kinyilvánítottuk támogatásunkat, a jövőben azt közösségi módszernek kell neveznünk.
Ha a tagállamok azt hiszik, hogy bármilyen zagyvaság támogatására hagyatkozhatnak vagy más, közösségen kívüli támogatásra, akkor elmondható, hogy az európai fejlemények tükrében egyszerűen abszurd és semmi értelme.
Második pont a közös kül- és biztonságpolitika finanszírozása.
A Parlament nélkül már rég csődbe ment volna, hiszen 90 millió euróról van szó, az állam- és kormányfők 2005 decemberi döntése értelmében.
Ha azt hallom, hogy jóval túl kell ezen mennünk, ideértve Palesztinát és Koszovót, akkor erre megoldást kell találnunk.
Természetesen a rugalmassági eszközről is beszélnünk kell a szavazás alapján.
Mindez a Parlament érdekeinek további elismerését is jelenti, ahogy ezt hangsúlyozottan - és helyesen - a fejlesztési bizottság kérte.
Az elnökségnek fel kell ismernie, hogy a Galileo valamint a közös kül- és biztonságpolitika kivételével mindent maga eldönthet a Parlament.
Emiatt sürgős ajánlásom: a Tanácsnak elegendő mandátumra van szüksége, hogy mindkét ügyet kellőképpen tudjuk támogatni - remélhetőleg nem csak 2008-ban.
Az ajtó nyitva áll minden tárgyalásra, a Tanácstól azonban egyértelmű jelét várjuk annak, hogy ebben a két kérdésben lépéseket tesz.
Bárhogy legyen is, parlamenti szempontból lesz 2008-as költségvetés.
(Taps)
A vitát lezárom.
A szavazásra 2007. október 25-én, csütörtökön kerül sor.
Írásbeli nyilatkozatok (az eljárási szabályzat 142. cikke)
írásban. - Be kell mutatnunk az európai adófizetőnek, hogy az EU költségvetése pénzért cserébe értéket teremt és alapos pénzügyi menedzsmentje van.
A Parlament havi strasbourgi ingázása ennek teljesen ellentmond, különös tekintettel az éghajlatváltozásra.
Üdvözlöm az Itälä-jelentésben lévő kommentárokat a szállítási eszközök környezetbarát használatával kapcsolatban, ugyanakkor ezek alig kezelik megfelelő súllyal a problémát.
Sürgősen és úttörő módon, példamutatóan kell fellépnünk.
A Virranovski-jelentéssel kapcsolatban elmondanám, hogy csalódott vagyok a legszegényebb - például ázsiai - területek szegénységellenes küzdelmére fordítandó alapok mérete miatt.
Ha az EU, mint globális hatalom ad a hitelességre, a pénzt oda kell irányítania, ahol éhes szájak vannak.
Üdvözlöm az afganisztáni és palesztinai támogatást. Azonban úgy vélem, hogy az afgán ügynél szorosabb együttműködésre van szükség a szomszédos országokkal, így Indiával és Pakisztánnal, a hosszú távú siker érdekében.
Továbbá sajnálattal tölt el a javaslat a közös kül- és biztonságpolitika büdzsé-csökkentésével kapcsolatban, gondolok itt elsősorban Koszovóra.
Nem lenne szabad késlekednünk vagy alulfinanszíroznunk.
S végül, támogatom a Lisszaboni stratégia munkahelyteremtő és képzést elősegítő célkitűzéseit.
Ezek a kezdeményezések valóban értéket fognak teremteni és hozni az EU-tól azokhoz az emberekhez, akiket Angliában a West Midlands régióban képviselek.
(Az ülést ideiglenesen felfüggesztik)
A Parlament tagjai: lásd a jegyzőkönyvet
Kérdések órája (a Bizottsághoz intézett kérdések)
A következő napirendi pont a Kérdések órája (B6-0318/07).
A mai napon, és azt hiszem, ezzel néhány kollégám is tisztában van, egy kis kísérletet akartunk megpróbálni, hogy a Kérdések órája valamivel barátságosabb és interaktívabb legyen.
Így tehát felkérem a Ház valamennyi képviselőjét, hogy jöjjön előre az első sorba, hogy kicsit barátságosabban lehessünk egymás és a Bizottság között.
Kérem, jöjjenek az elsőhelyekre, ahelyett, hogy hátul üljenének!
Látom, néhányan félénkek.
Jöjjenek, mókás lesz tenni egy kísérletet!
A következő kéréseket a Bizottsághoz intézték.
Első rész
Téma: Gyermekrablás
Számos gyermekrablási és eltűnési eset fényében, milyen intézkedéseket javasol a Bizottság a tagállamok ilyen típusú tettek megelőzésére és büntetésére vonatkozó eszközeinek koordinálására szerte az Európai Unióban?
A Bizottság alelnöke. - A Bizottság teljes mértékben egyetért a kiskorúak eltűnése és elrablása elleni harc fontosságával.
A gyermekek jogainak hangsúlyozása, amint azt Önök is nagyon jól tudják, személyes prioritásaim egyikét képezi.
Az Európai Bizottság ezzel kapcsolatban tett első lépése az volt, hogy 2001-ben támogatott egy európai szervezetekből álló hálózatot, az Eltűnt és Szexuálisan Kihasznált Gyerekekért Alakult Európai Föderáció létrehozását, amit most Eltűnt Európai Gyerekek névvel illetnek.
Mostanáig 15 tagállam 21 szervezete csatlakozott hozzá.
Eztán, közösségi programunk, a Daphne Program pénzügyi támogatásával számos központot hoztak létre vagy alakítottak át 2001 és 2005 között a Child Focus támogatásával.
Az utóbbi tíz év során számos tagállam hozott létre sürgősségi telefonvonalakat a keresése felgyorsítására és az elveszett gyerekek családjainak megsegítésére.
Az elveszett gyerekek és a gyermekrablások esetei gyorsan válhatnak, és váltak is, határokon átívelő jelenséggé.
Így tehát azt javasoljuk, hogy egyetlen telefonszám legyen az elveszett gyerekekkel kapcsolatos sürgősségi hívásokra.
E célból megvalósításra kerül a 2007. február 15-i döntés, mely a '116'-tal kezdődő nemzeti számok megtartásáról szól, hogy a szociális értéket képviselő harmonizált szolgáltatásoknak összehangolt számai legyenek.
Ez minden tagállam számára fontos döntés, főként az elveszett gyerekek bejelentésére vonatkozó forródrót 116000-os számával kapcsolatban.
Tudják, hogy egy 116-os számhoz kapcsolódó szolgáltatás elindítása továbbra is a tagállamok felelősségi körében marad.
Közülük sajnos azt kell mondanom, hogy három tagállam még nem reagált.
17 tagállam hozott jogi intézkedéseket.
12 tagállamban vannak felhívások jelentkezők számára a sürgősségi telefonszámok kezelésére, és eddig csak négy tagállam választott szolgáltatót: Belgium, Dánia, Görögország és Portugália.
Így tehát egyáltalán nem vagyok elégedett a 2007 februárjában született döntés megvalósításának állásával.
Ezen sürgősségi telefonszámok mellett szükség van az elveszett gyerekek megtalálását segítő mechanizmusokra is.
Számos rendszer már létezik, és inspirációul szolgálhatnak egy teljes Európára kiterjedő fellépéshez.
Ismerjük az amerikai rendszert, az ún. 'Amber riadó, a francia 'Alerte enlèvement' és a görög 'Amber Alert Hellas' rendszert, ami már működésben van.
Támogatjuk a tagállamokat abban, hogy hasonló mechanizmusokat vezessenek be nemzeti szinten.
Amennyiben minden tagállam elfogad ilyen mechanizmusokat és megvannak az összekapcsolási sémák, akkor lehetséges és könnyebb lesz a határokon átívelő esetek megoldása.
E célból irányelveket terveztünk, melyek leírják az egész Európára kiterjedő gyermek-riasztási mechanizmusra vonatkozó ötletünket.
A kérdés megvitatására először 2007. október 1-jén került sor a Bel- és Igazságügyi Tanács nem hivatalos megbeszélésén.
Végezetül támogatjuk a gyermekrablási esetek képanyagát tartalmazó nemzetközi adatbázis létrehozását, ami egy új eszköz lesz arra, hogy segítsen meghatározni az áldozatokat és a bűnözőket.
A megvalósíthatósági tanulmányt és a megvalósítási szakaszt az AGIS-program finanszírozza, és 2005 szeptembere óta ezt az Interpol által használt adatbázist főleg a G8 kormányok és magáncégek finanszírozzák.
Mostanáig ez az adatbázis lehetővé tette számos bűnöző megtalálását és letartóztatását Európán belül és kívül egyaránt, legutóbb egy ismert pedofilét Thaiföldön, valamint az áldozatok megmentését.
- (ES) Tisztelt elnök asszony! Nagyon köszönöm, hogy lehetővé tette, hogy szemtől szembe legyünk a biztos úrral, akinek hasonló ügyekben már számos kérdést feltettem.
Elszomorító az eltűnt gyerekek kérdése.
Például egyedül az én szigetemen, a Kanári-szigeteken, az utóbbi években három gyermek tűnt el nyomtalanul, ami azt jelenti, hogy még pedofil-hálózatokban sem jelentek meg.
Teljesen eltűnnek, ami felveti bennünk a kérdést, hogy ezeket a gyerekeket nem használják-e bizonyos célokra, így például szervkereskedelemre, és vajon nem működnek-e nemzetközi kapcsolatokkal rendelkező mafia-szervezetek az Európai Unión belül.
Ez azt juttatja eszembe, hogy ehhez az ügyhöz olyan kezdeményezés lenne szükség, ami valamivel ambiciózusabb, mint amit a Bizottság eddig vállalt.
Tudom, hogy a biztos úr mindig ambiciózus volt, de felkérem, hogy legyen ambiciózus ezen a területen is, mivel ez fájdalmas kérdés a szülőknek és a társadalomnak általában, mivel a gyerekek jelentik számunkra a legbecsesebb kincset.
a Bizottság alelnöke. - (IT) Elnök úr!
Medina úr! Teljesen egyetértek követeléseivel és elmondhatom, mennyire elégedetlenül láttam, hogy még amikor a kezdeményezéseket elfogadtuk, a tagállamok akkor sem valósították meg azokat.
Azt az elképzelést, hogy egyetlen telefonszám legyen Európában a sürgős hívásokra minden tagállamnak szeptember végéig határozottan végre kellett volna hajtania.
Most már október vége van, és csak négy tagállamnak van működő rendszere; a többi 17 elfogadta a kezdeményezéseket, de még késlekednek.
A másik javaslat, amit meg akarunk valósítani, azt a szorosabb együttműködést szogálja, hogy felügyelje az általában 'szexturimusnak' nevezett jelenséget.
Sajnos sok európai polgár csak látszólag utazik turistaként a világ más részeibe, céljuk, hogy a pedofília rettenetes bűnét kövessék el, és ezen a területen egyetértek azzal, hogy fokozni kell a nemzetközi együttműködést.
Egyetértek Önnel abban - és sajnos bizonyítékunk is van rá-, hogy az eltűnt gyerekekeket gyakran szervkereskedelemhez használják.
Sajnos ez nem csak az én régiómra vonatkozik, hanem az Európai Unióhoz nagyon közeli régiókra is, így például a Balkánra, Kelet-Európára és a Fekete-tenger térségére.
Sajnos a szervkereskedelem valóság, nem beszélve a távol-keleti és dél-kelet-ázsiai felnőttek és gyerekek szervkereskedelmének felfedéséről.
Nyilvánvalóan, bár ez egy olyan terület, amit a nemzeti kormányok mostanáig nem voltak hajlandók átadni az EU-nak, az Európai Unió hamarosan sokkal hatékonyabban kezelheti, részben az új intézményi szerződéssel kapcsolatos megállapodás elfogadásának eredményeként.
(EL) Tisztelt elnök asszony! Megkérdezhetem a biztos urat, hogy biztos-e az, hogy a gyermekszületést minden tagállamban igazolják?
Nyilvántartásba veszik az EU határait átlépő gyerekeket, hogy lehetséges eltűnésüket vagy szerveik felhasználását tudomásra hozhassák?
A Bizottság alelnöke. - (FR) Igen, igaza van.
Felfedeztük olyan gyerekek eseteit, akiket még nem vettek nyilvántartásba a határátlépésnél, és éppen ezért tulajdonítok nagy fontosságot az azonosításnak.
Az azonosítás a származási helynek nyújtott segítséget jelenti, vagy az EU-n belül - bár nem hiszem, hogy ez lenne a helyzet - vagy különösen a szomszédos és partnerországokban, ahol időnként hiányzik a nyilvántartásokkal kapcsolatos szabályozás, és ahol azok a gyerekek, akiket még nem, vagy egyáltalán nem vettek nyilvántartásba, különösen nyugtalanító kérdést jelentettek számunkra.
Pontosan ezért döntöttünk úgy, hogy segítsünk a stratégiai projekteknek abban, hogy támogassák és erősítsék a partner- és szomszédos országok polgári nyilvántartásának képességeit, részben európai finanszírozási programokon keresztül.
(DE) Tisztelt elnök asszony!
Biztos úr! Példáikban kifejezetten említették, hogy négy tagállam hozott létre sürgősségi telefonvonalakat.
Vannak egyéb kérdések is - emlékszem akkoriból a cunamival kapcsolatos helyzetre - melyekben azokat, akik erre a területre jöttek, például, hogy kielégítsék pedofíliára való késztetésüket, védte az adatvédelem, és rokonaik és a hatóságok nem voltak tisztában azzal, hogy ki is volt itt valójában érintve.
Nem lenne itt az ideje, hogy abbahagyjuk a kertelést és elkezdjük megnevezni ezeket a tagállamokat?
A 'Megnevezés és megszégyenítés' megfelelő módszer lenne arra, hogy arra ösztönözzük ezeket a tagállamokat, amit tenniük kellene, hogy végül jobb viselkedést mutassanak.
A Bizottság alelnöke. - Már említettem, hogy egyáltalán nem vagyok elégedett a megvalósítás szintjével, mivel mostanáig csak négy tagállam hajtotta végre ezt a döntést.
Ezt a döntést most valamennyi tagállamnak véghez kell vinnie.
Az a tény, hogy mindezidáig csak négy tagállam hajtotta végre a 2007 februárjában egyhangúlag meghozott döntést azt mutatja, hogy még sokkal többet kell tennünk.
Ami az adatok titkossága vagy az adatok bizalmasságának védelme és a pedofília elleni harc közti helyes egyensúlyt illeti, akkor amikor pedofilokról, bűncselekményekről és gyermekrablásról beszélünk, akkor személyes véleményem szerint az áldozatok - a gyerekek - oldalán állok, nem pedig a bűnözőkén.
Így, amennyiben minden garanciát elfogadtak, mindenekelőtt az áldozatokat és szüleiket kellene támogatnunk, nem pedig a feltételezett gonosztevőket.
Emlékeztethetném esetleg a képcviselőket arra, mit is mondtam a Kérdések órája elején?
Egy kísérletre kerítünk sort, aminél felkérjük valamennyi képviselőt, hogy a Ház első részében foglaljon helyet, hogy kicsit intimebbé, barátságosabbá tehessük ezt a dolgot, és talán több legyen a véleménycsere.
Így még akkor, ha normális esetben hátul ülénének, felkérjük Önöket, hogy jöjjenek előre!
A következő kérdés a chikungunya nevű trópusi vírussal foglalkozik Európában.
Nem tudom, hogy helyesen ejtettem-e.
Téma: A chikungunya trópusi virus Európában
Az olasz hatóságok az európai korai előrejelző rendszer használatával tájékoztatták a többi EU-s tagállamot egy trópusi lázas járványról, amit a chikungunya nevű virus okozott Emilia-Romagna tartományban.
Az Európai Betegségmegelőzési és Járványvédelmi Központ arra figyelmeztet, hogy a klimatikus viszonyok kedvezőek ezen betegséghordozók folyamatos jelenlétéhez a következő néhány hónapban, főkénta mediterrán országokban, és hogy magas annak a kockázata, hogy a virus a többi olyan európai országra is átterjed, ahol a klimatikus viszonyok kedveznek túlélésének.
Egy olyan időszakban, amikor komolyan változnak a klimatikus feltételek és magas szintű a mobilitás, akkor készít a Bizottság valamilyen forgatókönyvet arról, hogy miként lehet megküzdeni egy esetleges nagyobb méretű trópusi lázas járvánnyal?
A Bizottság tagja. - Valójában problémáim voltak azzal, hogy magamnak kimondjam.
Már a legelején azt reméltem, hogy gyökerestől kiirtják, mielőtt még megtanulom, hogyan ejtsem ki, de sajnos kitartó, így most meg kell vitatnunk ezt a kérdést.
Mindenekelőtt tegnap, az egyperces beszédek alatt lehetőségem nyílt arra, hogy meghallgassam a tisztelt képviselő úr hozzászólását a téma kapcsán, és osztom aggodalmait.
Az ember elmondhatja, hogy aránylag alacsony számú fertőzésünk van - Olaszországban például körülbelül 250, szemben a több, mint 150 000-rel, melyek néhány évvel ezelőtt Réunion szigetén voltak.
Azonban ami aggasztó, az a tendencia.
Tulajdonképpen az növeli az aggodalmunkat, hogy most egy trópusi vírus terjed Európában, kombinálva a klímaváltozással, ami természetesen segít a betegséghordozó terjedésében és túlélésében, és ezzel egyidőben az egyre növekvő mobilitás, ami lehetővé teszi a vírus behozatalát a trópusokról bejövő emberek mozgásán keresztül.
Nagyon fontos volt számunkra, hogy azonnali lépéseket tegyünk.
Az olasz hatóságok a kezdetektől helyesen, gyorsan és hatékonyan reagáltak, így most elmondhatjuk, hogy a helyzet jóval alacsonyabb szinten van, bár még mindig vannak folyamatban lévő eseteink.
A Bizottság először különféle intézkedéseket hozott, használva a meglévő eszközöket vagy azokat a helyzetnek megfelelően alakítva.
Mindenekelőtt megbizonyosodtunk arról, hogy műszaki támogatást nyújtunk a Európai Betegségmegelőzési és Járványvédelmi Központon keresztül, újra bizonyítva, hogy milyen bölcs döntés volt az Európai Unió részéről egy ilyen központ létrehozása.
Most ezzel az új fenyegetéssel, újfajta kihívásal kell megküzdenünk.
Elfogadtuk törvényi szabályozásunkat, és az elsőbbséget élvező betegségek listájába bele foglaltuk a kórokozók által okozott megbetegedéseket is.
Ezzel egyidőben arra kértük a tagállamokat - és ez törvényi kötelezettség számukra - hogy értesítsék a Bizottságot és a tagállamokat a korai előrejelző válaszrendszeren keresztül.
Nagyon fontos, hogy amint lehet, észlelni tudjuk az eseteket, hogy megelőzzük a betegség terjedését.
Az Európai Betegségmegelőzési és Járványvédelmi Központ (ECDC), az esetek meghatározása mellett standard működési eljárásokat is kidolgozott, és ezeket rendszeresen frissíti.
Nagyon fontos, hogy felújítottuk és megerősítettük laboratóriumi kapacitásainkat annak érdekében, hogy észleljük és azonosítsuk a chikungunya vírust.
Ezt az 'Importált' Vírusos Megbetegedések Diagnosztikájának Európai Hálózatán keresztül tettük, amit a közegészségügyi program alatt finanszírozunk.
Ugyanezen programon keresztül olyan tagállamokkal közös tevékenységeket is finanszírozunk, melyek tovább erősítik a sürgős közegészségügyi helyzetekre való felkészültségünket.
A plenárison lehetőségünk nyílt megvitatni egy általános készültséggel kapcsolatos kommunikációs és cselekvési tervet, melyet 2005-ben fogadtak el.
A rendszer működik, és természetesen használhatjuk, és használják is, azonban természetesen úgy alakítjuk, hogy az egészségügyi veszély ezen formájával is meg tudjunk küzdeni.
A nyilvánosság tájékoztatása nagyon fontos, és ezt ugyancsak meg tudjuk tenni az ECDC-n keresztül, mind az éritintett területek, mind pedig az utazók kapcsán.
A chikungunya láz esetében megvannak a gyors észlelésre vonatkozó technikai útmutatást tartalmazó dokumentumok, melyek a hatékony járványtani felügyelet sarokkövét képezik.
Az ECDC elkészített továbbá egy óriási, technikai útmutatást tartalmazó dokumentumcsomagot: tájékoztatás az egészségügyi dolgozóknak; a chikungunya láz eseteinek leírásai; és az esetek meghatározásának folyamatábrái.
Ezek rendelkezésre állnak, és a megfelelő hatóságok jelenleg arra használják ezeket, hogy nemzeti szinten elősegítsék velük a döntéshozatali folyamatokat.
Azonnal foglalkozunk továbbá a vér biztonságának kérdésével is, ami ugyancsak fontos tényező, együttműködve az illetékes nemzeti hatóságokkal.
Azonban ha a helyzet folytatódik, akkor szolgálataim készen állnak arra, hogy új donorhalasztási szabályt fogadjanak el erre a betegségre is.
Az új közösségi program és egyéb eszközök ugyancsak támogatni fogják a kutatást számos kórokozó által okozott betegség eseteinek kezelésével, és hasonlóképpen az is szükséges, hogy maguknak a rovaroknak a kérdésével is foglalkozzunk, és természetesen a globális változással is, olyan projekteken keresztül, mint az Eden, ami a változó európai környezetben megjelenő betegségekkel foglalkozik.
Mindez jól mutatja, hogy a klímaváltozás azonnali hatást gyakorol egészségünkre.
Ezzel párhuzamosan meg szeretném említeni, hogy az állategészségügy terén is problémákkal küzdünk, ami a klímaváltozás miatt alakult ki.
Az Európai Bizottság azt tervezi, hogy a jövő évben közleményt fogad el, ami a klímaváltozás ezen szempontjával is foglalkozik.
(SK) Biztos úr! Köszönöm szakértő válaszát, és gratulálok az olasz hatóságoknak helyes lépésükhöz.
Ha a teljes kérdést nézzük, akkor kissé furcsának találom, hogy még nincs vakcina a chikungunya vírus ellen, bár egyes adatok szerint 1 millióra tehető azoknak a száma, akik ezzel a vírussal Afrikában megfertőződtek.
Ezt bizonyos mértékben megértem akkor, amikor a madárinfluenzáról van szó, mivel abban az esetben az átadható vírust még nem izolálták, így nem tudunk oltóanyagot készíteni.
Azonban ebben az esetben úgy tűnik, hogy egy olyan vírussal van dolgunk, amit szerológiai és egyéb módszerekkel meg lehet határozni, és így már ki lehetne ellene fejleszteni egy szérumot vagy vakcinát.
Amennyiben esetleg terjedne a vírus, akkor egy ilyen szérum vagy vakcina hathatós kezelést jelentene a chikungunya vírussal szemben, és talán egy még veszélyesebb fertőzés, a dengue-láz ellen is.
a Bizottság tagja. - Mindenekelőtt fontos a dengue-láz említése, mivel ugyanaz a rovar átviheti a dengue-megbetegedést a friss húsba is, így ez is aggodalomra ad okot.
Éppen ezért készítünk egy jelentést a rovar-terjesztette betegségekről, ugyanis a klímaváltozás segít azok terjedésében, amint azt korábban már említettem, de egyben - mivel enyhék a telek - azon rovarok túlélésében is, melyek aztán terjesztik a megbetegedést.
Igaza van; nincs oltóanyag, ami szégyen.
A tény az, hogy folyamatban van a kutatás, de azt kell mondanom, hogy ezen a ponton elég messze vagyunk attól, hogy bármilyen eredményt is felmutathassunk.
Természetesen ez egy olyan kérdés, amit a WTO-nál is fel fogunk vetni, és különféle eszközök és intézkedések segítségével megpróbáljuk bátorítani az említett vakcinák kifejlesztését.
Ha lehet, személyes véleményemet is szeretném hozzáfűzni, amit a tagállamoknak a madárinfluenza első megjelenése óta hangoztatok: nem csupán szolidaritási felelősség az, hogy a fejlődő, a harmadik országoknak segítünk megküzdeni az egészségügyi fenyegetettséggel, hanem egyfajta önvédelem is, és fel kell ismernünk, hogy nem tarthatjuk magunkat immunisnak és védettnek kényelmes kis Európai Uniónkban.
Mert nem vagyunk azok!
Így tehát az Európai Uniónak nagyon fontos foglalkoznia az egészségügyi fenyegetésekkel szerte a világon, és azt prioritásaink egyikeként kell nyilvántartanunk.
A Bizottság mai napon elfogadott egészségügyi stratégiáját meg fogják küldeni a Parlamentnek, hogy Önökkel is megvitassák.
Ez az Európai Unió egészségpolitikájának nagyon fontos globális aspektusát tartalmazza, és optimista vagyok abból a szempontból, hogy változtathatunk, és javíthatunk a helyzeten ezen új megközelítés segítségével.
Téma: Humanitárius csapás Irakban
A szíriai határ lezárásával megszűnt az egyetlen megmaradt menekülési útvonal többezer iraki menekült számára, beleértve hatalmas családokat, így nagy számú gyereket is.
Az etnikai tisztogatás mellett - amit gyakran az iraki hatóságok aktív bevonásával bátorítanak - most már van egy súlyos kolera-járvány is, ami közvetlenül kapcsolódik az ország elnyomó részében uralkodó borzasztó egészségügyi viszonyokhoz.
A Bizottság Irak humanitárius válságára adott válasza teljes mértékben jelentéktelen, és közvetlenül összeütközik az európai értékekkel.
Hogyan tervezi a Bizottság az Irakon belül vagy kívül menekülő iraki népesség támogatását?
Mik a Bizottság tervei az olyan határmenti országok támogatására, mint Jordánia, melyeknek aránytalanul kell viselniük ezen helyzet következményeit?
A Bizottság tagja. - A Bizottság teljesen tisztában van az Irakon belüli és a szomszédos országokban felmerülő humanitárius szükségletek mértékéről.
A Bizottság ezen válságra adott válasza kettős.
Egyrészt az Irakból és a szomszédos országokból menekültek támogatása érdekében a Bizottság azonnal válaszolt a 2007 májusában elfogadott pénzügyi döntéssel, melynek értelmében 6,2 millió eurós humanitárius segélyt nyújt, hogy a menekültek legsürgetőbb igényeit kielégíthessék.
A segély mértékét 2007 végéig 7 millió euróra fogják emelni.
A Bizottság egyeztetett a szír és a jordán kormánnyal, melyeknek országai a menekültkrízis legnagyobb terhét viselik, hogy támogató programokat dolgozhasson ki.
Ezek a kormányok egyértelműen jelezték, hogy nem támogatják azon külső humanitárius segélyprogramokat, melyeket nemzetközi szervezeteken és civil szervezeteken keresztül hajtanak végre.
Azt várják a nemzetközi közösségtől, hogy nemzeti rendszereiket támogassák, elsősorban az oktatást és az egészségügyet, ugyanis ezek a rendszerek ugyancsak javára válnak az iraki menekülteknek.
Következtetésképpen a Bizottság összesen 37,7 millió euró értékben határozott meg gyors hatású projekteket, és ezekkel kapcsolatban folyamatban van a Bizottság tagállamokkal folytatott egyeztetése.
Ezen lépések mindegyike a Bizottságnak a menekültek legsürgetőbb szükségleteire adott azonnali válaszát jelenti.
A Bizottság elismeri, hogy csak részben enyhíti a hatalmas szenvedést és a szomszédos országok intézményeire és szociális hálójára nehezedő nyomást, és éppen ezért jelenleg tovább dolgozik a válaszstratégia kidolgozásán, hogy ahhoz megfelelő finanszírozást csatoljon.
Másodszor, ami az Irakon belüli helyzetet illeti, a Bizottság eddig 4 millió euróval támogatta a Nemzetközi Vöröskeresztet, és jelenleg további szilárd és Irakban bevethető, elfogadható partnereket keres, hogy növelje támogatását.
Bebizonyosodott, hogy bár jelentősek a humanitárius szükségletek, jelentős akadályok is felmerülnek a humanitárius segély szállítása kapcsán.
Ezek olyan súlyos biztonsági ügyek és megközelítéssel kapcsolatos problémák, melyek megakadályozzák, hogy a Bizottság és egyéb adományozók valóban a szükségleteknek megfelelő segélyt osszanak szét.
Hiány van olyan humanitárius partnerekben, akik tevékenykedni tudnak Irakban, és olyan programokat tudnak végrehajtani az országon belül, melyek megfelelően kezelik a legsebezhetőbb emberek igényeit.
Végezetül a Bizottság szeretne emlékeztetni arra, hogy 123 millió eurós hozzájárulásával ő a legfőbb pénzügyi támogatója Irak nemzetközi újjáépítési alapjának.
Ez egyébként az ezidáig tett teljes hozzájárulások 46 %-át teszi ki.
2003 óta a Bizottság több, mint 800 millió eurót adott Iraknak.
(PT) Tisztelt elnök asszony!
Biztos asszony! Nagyon köszönöm a kérdés tisztázását, de hadd emlékeztessem, hogy bár az iraki menekültek száma Egyiptomban a becslések szerint már elérte a 200 000-et; az Európai Bizottság semmit sem ajánl Egyiptomnak.
Az Ammani Egyetem a minap készített egy tanulmányt, melynek számításai szerint Jordániában a menekültek száma meghaladja az egymilliót - tényleg katasztrofális makroökonómiai hatás; az Európai Bizottság nem tesz lépéseket ennek orvoslása érdekében.
Még Izrael is elég jelentős egészségügyi segélyprogramot állított össze az iraki gyerekek számára.
Ami Szíriát illeti, nem vagyok részese a Bizottság Szíriával folytatott tárgyalásainak, de gyakran beszélek a szíriai hatóságokkal: a tény az, hogy már talán 2 millióval több lakosuk van. Elnök asszony!
Engedje meg, hogy a mai napon emlékeztessem erre Önöket, ma, éppen most, Rabiahban, a Szíria és Irak közt húzódó határon hatalmas humanitárius katasztrófa van kialakulóban: irakiak ezrei gyűltek itt össze, akik arról hallottak híreszteléseket, hogy a határokat meg fogják nyitni, és most nem tudnak belépni.
A helyzet valóban tragikus, és nem mellőzhetjük tovább, ami ott folyik.
Úgy gondolom, osztozunk ezen az aggodalmon, de a szabályok csak fél percet engedélyeznek kiegészítő kérdésekre.
A Bizottság tagja. - Már említettem, hogy a kormányok, főként a szíriai kormány, melyre a tisztelt képviselő is utalt, egyértelműen jelezték, hogy nem támogatnak olyan külső segélyprogramokat, melyeket nemzetközi szervezeteken vagy civil szervezeteken keresztül hajtanak végre.
Így tehát a segély összege tükrözi a szír és jordán hatóságok azzal kapcsolatos vonakodását, hogy nemzetközi, nem állami szereplőknek, így például az ENSZ-nek vagy civil szervezeteknek lehetőséget adjanak arra, hogy beavatkozzanak országuk dolgaiba.
Segítségünket csak olyan szervezeteken kereszül nyújthatjuk, melyeket elfogadnak a helyi hatóságok, és melyek megfelelő operatív kapacitással rendelkeznek.
Ez természetes korlátot szab annak, amit megtehetünk.
Azonban kapacitásépítési programokon dolgozunk, és azon hogy közvetlen párbeszédet folytathassunk a jordán és szír hatóságokkal, hogy ezekben az országokban megerősíthessük végrehajtási kapacitásunkat.
Megjegyzendő, ha elmondhatom, hogy úgy tűnik, az iraki kormány maga is vonakodik szomszédai megsegítésében.
Az iraki kormány újból kijelentette, hogy 25 millió dollárt fog adni az iraki menekültek támogatására.
Azonban, bár a kötelezettségvállalások tavaly májusban megtörténtek a Sharm el-Sheikh-i konferencián, és megerősítették az iraki, szír és jordán hivatalnokok közti kapcsolatot, úgy tűnik, mintha Irak együttműködése nem lenne elégséges.
Így tehát arra kell kérnünk az iraki kormányt, hogy legalább saját polgárai számára vállalja fel pénzügyi kötelezettségeit.
Komoly aggodalomra ad okot a humanitárius válságokat kezelő ENSZ-ügynökségek közti koordináció hiánya.
Az együttműködés helyett heves versenyt vettünk észre - és szörnyű ezt mondani - az ENSZ humanitárius ügynökségei közt.
Reméljük, hogy az új humanitárius koordinátor kinevezése javítani fog abban, hogy ENSZ-partnereink jobban kezeljék a válságot.
(LT) Törökország, az EU tagjelölt állama mostanában indított katonai fellépést az iraki kurdok ellen Irakban.
Mi erről a véleményünk?
Milyen hatással lehet ez az iraki helyzetre?
Lehet szükség bármilyen segélyre? És mi a Bizottság véleménye a török fellépésről?
a Bizottság tagja. - Nem könnyű kérdés.
A Bizottság a terrorcselekményeket minden körülmény mellett bűnösnek és megbocsáthatatlannak tartja.
Ezzel azt mondom, hogy sajnálunk minden szenvedést, amit ezek a lépések okoztak.
Törökország folyamatosan határátlépő terrortámadásokkal néz szembe a PKK részéről, mely, amint azt Önök is tudják, egyike az EU listáján szereplő terrorszervezeteknek.
A Bizottság megérti Törokország azon igényét, hogy meg kívánja védeni polgárait, de továbbra is arra ösztönözzük Törökországot és Irakot, hogy a megfelelő hatóságok közti egyeztetés útján és a nemzetközi törvények betartása mellett kezeljék a problémát.
Ebből a szempontból a terrorizmus elleni harc témájában Törökország és Irak közti bilaterális megállapodás szívesen látott lépés.
Az EU és Törökország újból és újból megismétli, hogy továbbra is elkötelezettek maradnak Irak függetlensége, szuverenitása, egysége és területi integritása mellett.
Arra számítunk, hogy Törökoszág továbbra is konstruktív szerepet játszik abban, hogy ezeket a célokat elérjük, és támogatja a regionális együttműködést.
Azonban vegyük számításba a török közvélemény jelentette nyomást is, ugyanis az emberek azzal szembesülnek, hogy szinte minden héten katonákat és civileket gyilkolnak meg az ország dél-keleti részén.
The A kormánynak meg kell mutatnia, hogy képes és hajlandó hatékonyabb lépéseket tenni.
Amint azt számos tagállamunk tudja, nagyon nehéz hatékonyan kezelni a terrortámadásokat.
A török hatóságok érthető módon megpróbálják megnyerni az amerikai, iraki és iraki kurd hatóságokat erőfesztéseikhez.
Ez az egyetlen lehetséges mód.
A Parlamentben elfogadott határozatot és egy hiteles beavatkozási fenyegetés kidolgozását lehetne ezen stratégia részének tekinteni.
Néhány képviselő már elfogadta felkérésemet, de megkérem azokat, akik nem, hogy nyugodtan jöjjenek előre a Ház elejébe.
Megpróbáljuk ezt a dolgot kényelmesebbé és interaktívabbá tenni, így nyugodtan jöjjenek legelőre, és akkor pont szemébe nézhetünk a biztos úrnak.
Biztos vagyok abban, hogy örülni fog neki!
Második rész
Téma: Sezrződéses alkalmazottak ontract staff in posts meeting established and permanent needs in the EU institutions and services
Az 1999/70/EK rendelet értelmében a tagállamok nem engedhetik meg a határozott idejű munkaviszonyról szóló szerződésekkel történő visszaélést azért, hogy megfeleljenek a fennálló és állandó igényeknek.
Maguk az EU-intézmények és a szolgálatok milyen mértékben tartják tiszteletben a fenti elvet, és az EU-intézményekben és szolgálatoknál a szerződéses alkalmazottak milyen százaléka foglal el olyan beosztást, mely megfelel a fennálló és állandó igényeknek?
A Bizottság alelnöke. - Felhívom a tisztelt képviselők figyelmét arra, hogy a lent adott részletes válasz csak a Bizottságra vonatkozik, mely természetesen a legnagyobb munkaadó az európai intézmények között.
A határozott idejű munkaviszonyról szóló keretmegállapodással kapcsolatos 1999/70/EK irányelv egyik fő célja, hogy olyan keretet teremtsen, mely megakadályozza az egymást követő határozott idejű munkaszerződésekből vagy kapcsolatokból eredő visszaéléseket.
A visszaélések elkerülése érdekében az 5(1) pont arra kötelezi a tagállamokat, hogy ott, ahol nincsenek tényleges jogi intézkedések a visszaélések megakadályozására, ott vezessenek be egyet vagy többet a következő intézkedések közül, hogy megelőzzék az egymást követő, határozott időre létrejött munkaszerződésekből származó visszaélést:
az ilyen szerződések vagy munkaviszonyok megújítását alátámasztó objektív okok;
az egymást követő, határozott időre létrejött munkaszerződések vagy munkaviszonyok maximális teljes időtartama;
az ilyen szerződések vagy jogviszonyok megújításának száma.
Az Európai Intézményekben dolgozók alkalmazására vonatkozó szabályok a személyzeti szabályzatban vannak lefektetve, amit a tanácsi elfogadás előtt megvitattak az alkalmazotti képviselettel.
Így az Európai Intézményeket törvény kötelezi arra, hogy betartsák a személyzeti szabályzat rendelkezéseit.
A személyzeti szabályzat az Európai Intézmények számára három fő alkalmazotti típus felvételét teszi lehetővé: állandó hivatalnokok, határozott idejű státuszú munkatársak és szerződéses alkalmazottak.
A határozott idejű státuszú munkatársak és az állandó hivatalnokok az intézményi felépítésben szereplő pozícióval rendelkeznek.
Az állandó hivatalnok és a határozott idejű státuszú munkatársak részéről gyakorolható felelősségi szintnek nincs határa.
A szerződéses alkalmazottak helyzete ettől eltérő.
Ők nem rendelkeznek az intézményi felépítésben szereplő pozícióval, és egy állandó hivatalnok vagy egy határozott idejű státuszú munkatárs felügyelete alatt kell dolgozniuk.
A szerződéses alkalmazottaknak két különböző kategóriája van.
Az egyik kategóriát azért hozták létre, hogy nem alapvető feladatokat végezzenek el, illetve olyanokat, amiket nem kell feltétlenül hivatalnoknak végeznie.
Az ilyen szerződéses alkalmazottak kaphatnak állandó szerződést hogy feladatukat állandó természetűnek lehessen tekinteni.
Az 1999/70/EK irányelv szellemiségét követik az ilyen alkalmazottaknál, mivel először az első szerződés határozott időre szól, ezt meghosszabbítják egy újabb határozott időre, majd a harmadik szerződés határozatlan időre szól.
Bizonyos esetekben a állandó szerződés felajánlására közvetlenül a felvételkor is lehetőség nyílik.
Jelenleg körülbelül 2 300 ilyen szerződéses alkalmazotts dolgozik a Bizottságnál szerte a világon, főként delegációkban, képviseleteken és adminisztrációs irodákban.
A szerződéses alkalmazottak második kategóriájára azért van szükség, hogy a meglévő pozíciók által el nem látott átmeneti vagy szakfeladatokat elvégezzék, és hogy helyettesítsék az ideiglenesen hiányzó személyzetet, például ha gyesen, gyeden vagy szülői szabadságon van.
Az egymást követő, határozott időre szóló munkaszerződések maximális időtartamának három évre történő korlátozásával, legyen szó bármely intézményről, a személyzeti szabályzat ténylegesen hatályba lépteti az 5(1)(b) pontot.
Az ilyen szerződéses alkalmazottak a teljes alkalmazotti állomány körülbelül 15%-át teszik ki.
Nyilvánvaló, hogy az állandó hivatalnokok jelentik a Bizottság alkalmazotti állományának sarokkövét.
A szerződéses alkalmazottak jelentős segítséget jelentenek ideiglenesen a Bizottság hivatalnokainak munkájában.
Jelenleg körülbelül 3 200 ilyen szerződéses alkalmazott dolgozik a Bizottságban különböző helyeken.
(EL) Elnök asszony! Köszönöm a biztos úr válaszát.
Megkérdezhetem tőle, hogy vajon a szerződéses alkalmazottak, vagy régi nevükön kisegítő személyzet esetében a korábbi munkában töltött évek szolgálati időnek számítanak-e?
Ha igen, akkor a korábbi munkában eltöltött idejük többet számít a munkáért folytatott versenyért, mint más jelentkezők képzettsége, akik a versenyben sikeresek voltak, de mégsem vették fel őket?
A Bizottság alelnöke. - Természetesen a szerződéses alkalmazottak munkáltatóhoz fűződő kapcsolata a munkaszerződésen alapul, aminek ezzel egyidőben meg kell felelnie az ezeken a törvénynek és ezen helyek munkaerőpiacának, így nincs rangidősségen alapuló rendszer, úgy mint az állandó hivatalnokok esetében.
Így tehát ez egy olyan szerződés, ami a munkaerőpiac feltételein alapul, és számos jó szerződéses alkalmazottaet sikerült felvennünk.
(DE) Biztos úr! Biztos vagyok benne, hogy tudja, hogy az Európai Unió dolgozói állományának biztosítása a jövőben nagy kihívást fog jelenteni számunkra.
Így tehát nagyon fontos a Parlamentnek, hogy nem csak az alkalmazottak és a munkaerőfelvételi irodák számát mondják meg nekünk - mivel azt hiszem, ezeket az alkalmazottakat nevezte ön teljes munkaidejűeknek -, hanem azt is, hogy pontosan milyen összeget terveznek az egyes kategóriákhoz, és hogyan fogják őket megosztani az országok között.
Megosztaná velünk ezeket a statisztikákat?
a Bizottság alelnöke. - Ön az alkalmazotti állomány tagállamonkénti lebontását kéri.
Ez megtalálható statisztikáinkban.
Valamennyi adat rendelkezésre áll, így kérem, keresse meg az embereinket, és ők meg fogják mondani a részletes adatokat.
Téma: Az egyre nagyobb számú EU-hivatalnok nyugdíjköltségekre gyakorolt hatása
Az utóbbi hét évben a Bizottságban jelentősen, mintegy 16%-kal, majdnem 20 000 hivatalnokra nőtt az állandó alkalmazottak száma.
Az idei év kezdetén Bulgária és Románia csatlakozását követően több, mint 700 hivatalnokot vettünk fel azzal a feladattal, hogy erősítsék meg a belső piacot.
Egyértelmű, hogy a növekvő számú EU-hivatalnokok hatással vannak a költségvetésre, és mindenekelőtt a nyugdíjköltségekben várható ijesztő növekedésre.
2008-ban a nyugdíjköltségek nyilvánvalóan több, mint 10%-kal emelkedtek, természetesen az európai adófizetők kárára.
Hogy látja a Bizottság a bizottsági hivatalnokok számának növekedését a közeljövőben?
Gondolkodtak már a hivatalnokok számának egy fajta befagyasztásában?
Tisztában van a Bizottság a pénzügyi következményekkel, mindenekelőtt ami a nyugdíjköltségeket illeti?
a Bizottság alelnöke. - A nyugdíjjogok és a nyugdíjrendszer természetesen a legösszetettebb dolgok közé tartoznak egész Európában.
Mindenekelőtt azt kellene említeni, hogy a 2007. évi költségvetés 23 198 pozíciót biztosít a Bizottság számára.
Ez a kérdés két alkérdést foglal magában: az egyik a Bizottság munkaerőfelvétellel kapcsolatos azon lépésére vonatkozik, hogy csökkentsék a növekvő számú EU-hivatalnok költségvetésre gyakorolt hatását, a másik pedig a növekvő számú EU-hivatalnok hatása a nyugdíjköltségekre.
Az első alkérdés kapcsán arra kell emlékeznünk, hogy 2004-ben bevezették a személyzeti szabályzat reformját, többek között azért, hogy megnyirbálják az intézményi személyi állományhoz kapcsolódó költségvetési kiadásokat.
Új karrier- és előléptetési struktúra, valamint a szerződéses alkalmazottak új alkalmazotti kategóriája került bevezetésre azzal az elképzeléssel, hogy pozitív hatást gyakoroljanak a költségvetésre.
Másrészt a tisztelt képviselő úr lehet, hogy tudja, hogy a 2007. évi költségvetési tervezés során az Európai Parlament arra kérte a Bizottságot, hogy végezzen el egy fontos átvilágítást, mely félidős értékelést ad alkalmazotti szükségleteiről, valamint egy részletes jelentést a Bizottság kisegítő és koordináló funkciót betöltő alkalmazotti állományáról.
Az Európai Parlament arról is tájékozódni akart, hogy mik a Bizottság szándékai az alkalmazotti átcsoportosítás tekintetében, hogy foglalkozzanak a költségvetési fegyelemről és a helyes pénzügyi irányításról szóló új intézményközi megállapodással és különösen azokkal a célkitűzésekkel, melyeket a Parlament a tárgyalások során támogatott.
Az Európai Parlament kérésére elvégzett, a Bizottság humánerőforrásait érintő átvilágítás eredményeképpen a Bizottság a 2002-ben és 2005-ben megfogalmazott további alkalmazotti állományra vonatkozó igényét kizárólag a bővítéssel kapcsolatos feladatok terén erősíti meg: 890 új alkalmazott 2008-ra, mely a következőképpen oszlik meg: 640 új alkalmazott az EU-10 bővítéshe és 250 pozíciós az EU-2 bővítéshez.
2009-re megerősítette az EU-2 bővítéshez szükséges 250 fős utolsó hullámot.
A Bizottság hozzájárul ahhoz a döntéshez, hogy állandó alkalmazotti létszámot tartson fenn, amennyiben a bővítéssel kapcsolatos dolgozók integrálása megtörténik, és nincs szükség új pozíciókra a 2009-2013-as időszakra.
A Bizottság elkötelezi magát amellett, hogy a kulcsfontosságú politikai területeken az új alkalmazotti szükségleteknek kizárólag az osztályokon belüli és azok közti átcsoportosításon keresztül felel meg.
A Bizottság elkötelezi magát amellett, hogy az általa szolgált polgároknak a lehető legnagyobb értéket nyújtja a pénzért javuló eredményességen keresztül, magas minőségű szolgáltatásokkal.
A Bizottság ezen vállalásait már a gyakorlatban is megmutatta.
A 2000-2007-es időszak során azt mutatják az adatok, hogy a létesítményi szervezetben szereplő pozíciók számának növekedése a Bizottságban alacsonyabb, mint a többi intézményben.
Ami a második alkérdést illeti, megjegyzendő, hogy a 2004-2008-as időszak bővítés miatti munkaerőfelvételének csak 30 éven belül lesz hatása a nyugdíjköltségekre, ami azt jelenti, hogy a közeljövőben a bővítés nem fog hatni azokra.
Minazonáltal a Bizottság kifejezetten figyelni fog a következő években a nyugdíjköltségek növekedésére.
A költségvetésben a nyugdíjköltségek várhatóan 10%-kal fognak emelkedni 2008-ban.
Ennek oka a különleges körülményekben keresendő.
A 2008-as átlagosnál magasabb emelkedés a 2006-os és 2007-es átlagosnál alacsonyabb növekedés normális hatása.
Sor kerül azon szerződéses alkalmazottak távozásának első körére, akiknek a fizetését egy másik rendszerbe kell sorolni, és éves szinten várhatóan 3%-kal fognak emelkedni a fizetések és a nyugdíjak.
Még ezzel a kivétellel együtt is úgy számoljuk, hogy a nyugdíjak növekedési rátája a 2007-2013-as időszakra összeegyeztethető lesz a 2007-2013-as pénzügyi keret tekintetében számításba vett átlagos 8,5%-os költségnövekedéssel.
Ami a jelen munkaerő-felvételi hullám hosszútávú pénzügyi hatásait illeti, a hatást akkor tanulmányozták, amikor a személyzeti szabályzat reformja készült.
Intézkedéseket tettek, hogy csökkentsék a nyugdíjköltségeket, és a személyzeti szabályzat megkívánja, hogy az alkalmazottak részéről fizetett nyugdíjhozzájárulás mértékét, ami jelenleg 10,25%, minden évben aktualizálják, hogy az megfeleljen a szükséges teljes hozzájárulás egyharmadának, hogy garantálja a közösségi nyugdíjrendszerek hosszú távú egyensúlyát.
(NL) Tisztelt elnök asszony! Egy 13 000 lakosú belga település önkormányzati tanácsosa vagyok.
A felügyelőhatóság nem fogadja el ezen kis önkormányzatok költségvetését, hacsak be nem nyújtjuk az alkalmazotti szükségletek tervezetét részletes költségvetéssel kiegészítve.
Egy éveken keresztül tartó 16%-os növekedést a hivatalnokok számában, olyat, mint az EU-ban, sosem hagynának jóvá, és a nyugdíjköltségek egy éven belüli 10%-os emelkedését sem.
A biztos úr a bővítésre mutat, de a bővítés ellenére a képviselők száma csökkent.
Kérdésem a következő: nem gondolja biztos úr, hogy legfőbb ideje megfontolni az alkalmazotti létszám befagyasztását a további lehetséges bővítés helyett?
a Bizottság alelnöke. - Azonban, amint már említettem, a bővítés után lesz befagyasztva az alkalmazotti létszám, így az önkormányzattal történő összevetés nem azonos helyzetről szól.
Van egy nagy politikai projektünk - az Európai Unió bővítése - és új hivatalnokokat veszünk fel.
Ennek ugyanaz a modellje, mint az összes korábbi bővítésnek.
Elég sikeresen vettünk fel embereket az új tagállamokból, és ezt be fogjuk fagyasztani.
Ezt követően a teljes alkalmazotti létszámot be fogjuk fagyasztani.
Biztos úr! Brüsszelben azt mondják, hogy ha az ember átmegy valamennyi teszten és vizsgán, és hivatalnokként felveszik az Európai Unióba, akkor nyugdíjig mindenképpen csendes élete lesz.
Így az Európai Intézményekben dolgozók minőségéről szeretnék kérdezni.
Talán a Bizottságnak vannak tervei arra nézve, miként nehezíthetné meg a nem túl szorgalmasok életét, hogy legyen hitelesítés, és egyértelmű kölönbség legyen azok között, akik a tőlük telhető legjobbat teszik, és akiknek túl csendes és könnyű az élete.
a Bizottság alelnöke. - Örömmel megadom Önnek a karrierépítési rendszer minden részletét, ami - meg kell, hogy mondjam - egyike a legösszetettebbeknek a világon, és ami folyamatos vita tárgyát képezi.
Minden egyes hivatalnokot évente értékelnek.
Van egy előléptetési rendszer, amely figyelembe veszi ezt az értékelést, és bizonyos pontszámot ajánl, ami, következésképpen, az előléptetés alapjául szolgál.
Ez a rendszer elég részletes és kidolgozott.
Igaza van abban is, hogy az alkalmazottak minőségéről kérdez.
Ami az általános nyílt versenyt, vagy a 'concours'-t illeti, körülbelül 42 komoly jelentkező van - egyéb jelentkezőket ne említsünk - minden egyes meghirdetett pozícióra.
Minden évben ez a helyzet, így mindig komoly beáramlás történik valóban jó és tapasztalt emberekből, és a felvételi tesztek nagyon összetettek.
Azt kell, hogy mondjam, hogy nem olyan könnyű az élet a Bizottságon belül, és nem olyan nyugodt és csendes, a nyugdíjkorhatárig.
Azonban ugyancsak helyesen állította, hogy a legtöbb hivatalnok valóban nagyon hosszú ideig dolgozik a Bizottságban, és ezt a Bizottság előnyeként lehet értelmezni.
(DE) A mai napon többször említette az alkalmazotti állomány átvilágítási gyakorlatát.
A személyzeti átvilágítás egyik eredménye az volt, hogy a bizottsági alkalmazottak 32%-ának az a feladata, hogy az adminisztráció adminisztrációja legyen, azaz, hogy adminisztratív támogatást és koordinációt nyújtson.
Ez 11 000 ember!
Kérdés: mikor fognak következtetéseket levonni ezekből a számokból?
Mikor fognak cselekvési tervet készíteni az alkalmazotti létszám csökkentésére?
a Bizottság alelnöke. - Ezt nagyon komolyan vesszük, és minden bizonnyal lesznek javaslatok.
Épp most beszéljük meg ezeket a kérdéseket.
Mindenekelőtt azt is meg kell gondolni, hogy ezen adminisztratív és ellenőrző funkciók mindegyike egy fajta következménye is a Bizottság fejlődésének, ahol a vezetői funkciókat sokkal fontosabb funkcióként értékelik vagy tartják számon.
Hasonlóképpen erősítették kiegészítő rendszereiket supportive systems.
Jelen pillanatban azt vitatjuk meg, hogyan tovább, és minden bizonnyal elkészülünk egy megfelelő projekttel még azelőtt, hogy újra felszólítanának pozícióink csökkentésére.
Mostanában vitatunk meg minden ilyen többletmunkát és párhuzamos funkciót, és a bizottságon belül természetesen eltérő vélemények vannak erről.
Nem túl nagy meglepetés, hogy bizonyos horizontális szolgálatok racionalizáltabb szolgáltatásokat akarnak, míg mások a meglévő rendszerek mellett érvelnek.
Így vitatkozunk, de biztosíthatom Önöket, hogy lesz egy világos következő lépés az átvilágítási gyakorlatban.
Téma: Bizottság és szakszervezetek
Az a szokás a Bizottságban a bizottsági munkavállalói szakszervezetek hivatalnokainál, hogy az EU-alapokból kapnak fizetést?
Ha igen, hány hivatalnoknak fizetnek fizetést?
a Bizottság alelnöke. - Sajnálom, hogy nem válaszolhatok azonnal finnül, de további megbeszélésekre majd finnül keríthetünk sort.
Kicsit tartok tőle, hogy nem a helyes terminológiát használom, aminek az Európai Unióban olyan pontosnak kell lennie.
A Tanácshoz hasonlóan a Bizottság megállapodást kötött munkavállalói szakszervezeteivel arról, hogy bizonyos mértékű humánerőforrást a rendelkezésükre bocsát.
A Bizottság esetében, a 2001-es erőforrás-megállapodás és az éves erőforrás.jegyzőkönyvek alapján, 12 úgynevezett kirendelt pozíciók garantáltak a szakszervezeteknek állandó jelleggel a Bizottság összesen több, mint 23 000 pozíciójából.
Az ilyen, szakszervezeteknek képviseletük alapján adott kirendelések 1989 óta engedélyezettek.
Továbbá agy nagyon korlátozott számú pozíciót biztosítanak még rugalmas alapon, különösen azért, hogy a választásokat követően a többség változásáról számot adjanak.
Így tehát az az alkalmazott, aki a szakszervezethez kerül, továbbra is bizottsági alkalmazottként kap fizetést az EU-költségvetésből.
Továbbá a szakszervezetek is kapnak egy költségvetést, ami lehetővé teszi számukra, hogy kilenc szerződéses alkalmazottat vegyenek fel a II. funkciócsoportba (titkárok).
(FI) Tisztelt elnök asszony!
Biztos úr! Ha jól emlékszem, szakszervezeti vezető volt országában, és a szakszervezeti tevékenység minden bizonnyal a háttere miatt érdekli.
Nem kaptam pontos választ arra a kérdésemre, hogy jelenleg ezen szakszervezeti dolgozók közül hány dolgozik összesen a Bizottságnak valamennyi képviselt szakszervezetben?
Ezzel a témával kapcsolatban van egy további kérdésem.
Az a hír járja, hogy a Bizottság fizetést adna alkalmazottjainak sztrájk alatt.
A szakszervezetek sikeresen tárgyaltak meg egy megoldást, ahol ha sztrájkolnak, annak során fizetést kapnak?
a Bizottság alelnöke. - (FI) Én tulajdonképpen a helyzettel kapcsolatos saját tudásom alapján tudom megválaszolni a kérdést.
12 kirendelt szakértő van a Bizottság szakszervezetében.
Van további 19 pozíció a munkavállalói bizottságokban, melyek természetesen külön testületek.
Ezek összesen kilenc titkárt alkalmaznak.
Amit a sztrájkkal kapcsolatban mondott, az részben igaz.
Igaz, hogy a Bizottság beleegyezett egy megtárgyalt megoldásba, hogy a hivatalnokok sztrájkja során lehet, hogy megkapják fizetésük egy részét, de rendszerint nem az egészet.
Számomra fontos kérdés, hogy a sztrájkolók megkapják fele fizetésüket.
(DE) Biztos úr! Érdekelne, hogy mennyibe kerülnek ezek a funkcionáriusok.
Mennyibe kerül ez évente?
a Bizottság alelnöke. - A szakszervezeti költségvetés évente körülbelül 500 000 euró, amit a bizottsági költségvetésből fizetünk ki.
Emlékeztetném újból azokat a képviselőket, akik időközben kapcsolódtak be, hogy ma egy kísérlettel próbálkozunk, és arra kérném Önöket, hogy jöjjenek az ülésterem első soraiba.
Kérem, ne legyeenek félénkek, jöjjenek, és töltsék meg az első sorokat, mintsem, hogy hátul üljenek, hogy valóban közelebb kerüljünk!
Téma: A versenyszabályok alapján a cégekre kivetett büntetésből befolyó teljes bevétel s
Meg tudná adni a Bizottság azon büntetések végösszegét, melyet a vállalatokra az európai versenyszabályok alapján a jelen ciklus kezdete óta kivetett, és azt, hogy vajon történtek-e intézkedések, illetve folytak-e megbeszélések a Bizottságon belül ezen összeg kiegészítő EU-s projektekkel kapcsolatos tartalékolásáról - mínusz a költségvetésbe bekerült érintett összegek - , ahelyett, hogy a plusz bevételt a tagállamoknak utalnánk át?
a Bizottság tagja. - A jelen terminus kezdetétől 2007 szeptemberének végéig a Bizottság 21 olyan döntést fogadott el, miszerint büntetést szabtak ki a trösztellenes szabályt megsértő vállalatokra.
Ezen időszak alatt a kiszabott büntetések teljes összege valamivel 5,2 milliárd euró fölött van, aminek 95%-át a kartellek résztvevőire szabták ki.
Azonban észben kellene tartani, hogy az ilyen büntetések az európai költségvetés részét képezik, amint véglegessé válnak: azaz, ha az a vállakozás, melyre a büntetést kiszabták nem nyújt be fellebbezést, illetve ha az európai bíróságok minden lehetséges fellebbezést elutasítottak.
Mivel a vállalatok gyakran vonják kétségbe a bizottsági döntések útján kiszabott döntések valódiságát, a fent említett összegek jelentős része - hogy úgy mondjam - nem végleges.
A büntetésekből származó bevételek kiegészítő tevékenységekre történő esetleges felhasználását, amit a tisztelt képviselő említett, megakadályozzás a törvényi megszorítások.
Az ilyen felhasználás ellentétben állna az egyetemesség költségvetési alapelvével, mely a jelen Pénzügyi Szabályzat 17-20. cikkében megtalálható.
Ezen elv értelmében a teljes bevétel a teljes kiadást fedezi, anélkül, hogy bármilyen különösebb kapcsolat lenne az adott bevételi tétel és kiadási tétel között.
A trösztellenes büntetések alapvető célja, amint az a büntetésmegállapítási módszerek 2006-os irányelveinek preambulumában is szerepel, az, hogy biztosítsa az elrettentést, azaz más szavakkal, hogy elijessze a vállalatokat az illegális viselkedéstől.
Reménykedünk benne, hogy időben a visszaélések szintje és így a kiszabott büntetések száma és mértéke csökkenni fog, ahogy nő a törvények betartásának szintje és még mindig megfelelően végezzük a dolgunkat.
(NL) Köszönöm, biztos úr, ezt a nagyon érdekes információt.
Szeretném tudni, hogy jól értettem-e: a költségvetési rendelet szerint végül, a pénz nagy része ténylegesen a tagállamokhoz kerül vissza - igaz?
Másodszor, Ön azt mondja, hogy a pénz - csak, amikor végleges - ugyancsak az EU-költségvetéshez tartozik.
Meg tudja mondani nekünk, hogy körülbelül mennyit lehet a hatalmas, 5 milliárd eurós összegből valóban 'véglegesnek' tekinteni?
a Bizottság tagja. - (NL) A kérdés első felére a válasz egy határozott igen: visszakerül a tagállamokhoz.
Ez azt jelenti, hogy egy tagállam európai költségvetéshez történő hozzájárulását úgy állapítják meg, mintha alacsonyabb lenne.
A következő kérdése az volt, hogy mikor, mekkora rész lesz végleges, és ezt nagyon nehéz megmondani.
Minden egyes évben a körülményektől függ, hogy vajon az érintett felek értelmesek-e és elállnak-e a fellebbezéstől, vagy inkább a meglehetősen hosszabb út mellett döntenek, és megpróbálnak egy kis csökkentést elérni.
(DE) Biztos úr! Említette a büntetésként kiszabott összegeket.
Ezeknek a büntetéseknek az a szándéka, hogy megváltoztassák azon vállalatok viselkedését, melyekre kiszabták őket.
Mik a tapasztalatai e tekintetben?
Tekintettel az alkalomra, emlékszem, hogy amikor biztosként megkezdte a feladatát, a Regionális Fejlesztési Bizottságban lehetőséget adott számunkra arra, hogy megvitassuk Önnel a de minimis szabályt.
Akkor nagyon gyorsan reagált, amiért nagyon hálásak vagyunk.
A vállalatok is olyan gyorsan reagálnak, mint ahogy Ön tette akkor?
a Bizottság tagja. - Reméljük, hogy ez tény, de nem vagyok 100%-ig biztos benne, és egészen biztosan nem annyira, hogy nyílt és őszinte legyek Önökkel.
Számításba kellene vennünk, hogy nem csak a büntetés mértéke, hanem a hírnév is remélhetően megváltoztatja a vállalatok hozzáállását.
Érdekesnek találom, hogy most az engem megkereső szervezetek vezérigazgatói közül elég sokan említik, hogy tisztában vannak azzal, hogy ez reálpolitika a Bizottság részéről, és hogy azok, akik nem viselkednek és megszegik a szabályokat és előírásokat, hatalmas büntetéssel kell, hogy szembesüljenek.
Amint azt új büntetési szintünkből tudják, ami többé valóban nem aprópénz.
Azzal, hogy ezt mondják, a kezdeményezést a saját szervezeteikbe is elviszik, hogy ott is szembesítsék vele a saját embereiket, és ezzel ennek valóban nem szabadna többé megtörténnie vállalataikban.
Szebesítik őket; ha nem teszik meg a szükséges intézkedéseket, és azt mondják, hogy ha valami rohadt, akkor azt a vezetésnek kell említeni, és hogy a tény az, hogy később mindenféle csomag nélkül ki lesznek rúgva.
Azt is említi, hogy a hírnéven esett folt a büntetéssel együtt nagyon fontos része azon hozzáállásuknak, és erőfeszítéseiknek, mely a vállalatok megtisztítsára irányul.
Mostanában néhányan említették közülük, hogy szerettek a Financial Times címoldalán lenni, de nem a mi büntetéseink miatt.
Ez valóban fontos lépés előre.
(LT) Ezen a nyáron Németország bejelentette az élelmiszerárak emelésével kapcsolatos terveit.
Ezzel egyidőben a litván termelők egyértelművé tették, hogy az élelmiszerárakat idén ősszel kívánják növelni, anélkül, hog bármilyen objektív indokot említettek volna.
El tud képzelni olyan kartellmegállapodást, ami nemzetközi élelmiszertermelőket érint?
Az élelmiszerárak egyidejűleg emelkednek valamennyi országban, anélkül, hogy bármilyen növekedés lenne a nyersanyagok árában.
a Bizottság tagja. - Nem mi vagyunk az egyetlenek, akik felvették a harcot a kartellek ellen.
A nemzeti versenyhivatalok is ezt tették, és tudom, hogy mind a 27 tagállam versenyhivatala részt vesz ebben a küzdelemben, velünk együtt.
Ezt az európai versenyhálózaton belül beszéljük meg.
Azzal is tisztában vagyok, hogy valóban van egy egyvonalas politika ebben az esetben, így példája kifejezetten belföldi kérdés, így azzal a nemzeti versenyhatóságnak kellene foglalkoznia.
Így sok ok húzódhat meg az élelmiszerárak emelkedése mögött.
Nem szükségszerű, hogy kartell legyen, bár sosem lehet biztos abban, hogy nem az.
Így tehát azt tanácsolom, képviselő úr, hogy ragadja magához a kezdeményezést, és keresse meg ezügyben a nemzeti versenyhatóságot.
Téma: Suez és Gaz de France összeolvadása
Szeptember 30-án bejelentették, hogy a francia energiacég, a Suez és az állami vállalat, a Gaz de France igazgatósága úgy döntött, hogy folytatják a tervezett összeolvadást.
Ez a Gazprom, az Electricité de France és az EON után a negyedik legnagyobb enregiavállalatot hozná létre.
A Bizottság már elrendelte, hogy az egyesült vállalat számos céget privatizáljon Belgiumban és Franciaországban.
Úgy véli a Bizottság, hogy ezek az egyesülési tervek még mindig egybecsengnek a jelen alapelvekkel, melyeket az Európai Unió energiapiacának liberalizációja kapcsán támogat?
Mit ígért az új egyesült vállalat és a francia állam, milyen mértékben viszi végbe azon főbb hálózatok tulajdonjogának eladását, amire a Bizottság felszólított?
a Bizottság tagja. - A Bizottság 2006 novemberében hagyta jóvá a Gaz de France (GDF) és a Suez csoport egyesülését a felek kötelezettségvállalása esetében, ami arra engedte következtetni a Bizottságot, hogy az összeolvadás nem fogja jelentősen akadályozni a versenyt.
Az összeolvadásban résztvevő felek kötelezettségei magukban foglalják, elsősorban a Suez Distrigasban, a belga gáz inkumbensben levő részvényeinek eladását, mely, amint azt Önök is tudják, ugyancsak belépett a francia piacra, a GDF-ben, egy alternatív belga gáz- és áramszolgáltatóban levő részvényeinek eladását, valamint minden olyan törvény szerinti vagy tényleges irányítás feladását , amit a Suez gyakorol a belga gázszállító hálózat, a Fluxys felett.
Bár a GDF Sueznek lehetősége van arra, hogy továbbra is a Fluxys tulajdonoa legyen, specifikus megkötések garantálni fogják, hogy az utóbbit függetlenül irányítják, és ez az eredmény teljes mértékben megfelel a Bizottág azon, főként a 2007 szeptemberi javaslatcsomagban foglalt politikai céljainak, melyek az európai energiapiacok liberalizációjára vonatkoznak.
A Bizottság összeolvadással kapcsolatos döntése biztosítja, hogy a feleknek folytatniuk kell a tulajdonuktól történő elhatárolódást, beleértve a Fluxysban meglévő részesedésüktől és egyéb elkötelezettségüktől történő részleges elhatárolódást, beleértve azokat, melyek a Fluxys irányításához kapcsolódnak, mégpedig bizonyos elhatárolódási időszakon belül.
A feleknek teljes mértékben be kell tartaniuk vállalásaikat annak érdekében, hogy törvényesen hajtsák végre az összeolvadást.
Időközben a feleknek tiszteletben kell tartaniuk bizonyos kötelezettségeket, melyeket a Bizottság a felügyelők segítségével fog ellenőrizni.
(NL) Tisztelt elnök asszony! Szerencsére hollandul szólhatok.
A biztos úr tisztában van a Parlament nemzeti bajnokokkal kapcsolatos érdekeltségével: az egyenlő játéktér.
Két rövid kiegészítő kérdésem van.
Az itt a helyzet, hogy most már a gyártócég és a hálózati cég közti kereszt-támogatás már a múlté?
És a második: jól hallottam, hogy azt mondta, hogy a jelen javaslat teljes mértékben összecseng azzal az új csomaggal, amit Ön és Piebalgs biztos bemutatott?
a Bizottság tagja. - (NL) A válasz mindkét kérdésre igen.
Az 51. kérdés tévedés, mivel a szerzője hiányzott.
Téma: A Volvo Cars Ghent-nek adott támogatás / EU-szabályok az állami támogatásról
2007. szeptember 12-én a Bizottság bejelentett egy vizsgálatot az EU állami támogatási szabályainak megfelőségére vonatkozóan egy tervezett, 6,02 millió EUR támogatás ügyében, melyet a flamand régió adna a Volvo Cars Ghent számára általános és egyedi képzési költségek tekintetében; a támogatás összege a vállalat teljes képzési számlájának 20% -a.
A Bizottság azt állítja, hogy meg akar bizonyosodni arról, hogy a segélyt nem csak arra használják, hogy olyan képzési költségeket támogassanak, ami a vállalatnál egyébként is felmerülne.
A Bizottság szándéka a (EK) 68/2001. sz. határozat.nagyon korlátozó értelmén alapul.
Tisztázni tudja a Bizottság, hogy miként kívánja az állami segéllyel kapcsolatos EU-szabályt alkalmazni ebben az esetben?
A Bizottság milyen tényeket vesz alapul, amikor azt állítja, hogy a segély törvénytelen versenyelőnyt ad, és így összeegyeztethetetlen az EU állami támogatással kapcsolatos szabályával?
a Bizottság tagja. - A Bizottság elemezni fogja a ghenti Volvo gépkocsik számára tervezett támogatást közvetlenül az EK Szerződés alapján, mivel a dolog meghaladja azt az 1 millió eurós plafont, amit a képzési segélyről szóló szabályozás a specifikus csoportmentességről lefektetett.
A Szerződés 87. cikke azért nyújtja ezt a segélyt, hogy elősegítse bizonyos gazdasági tevékenységek fejlődését, és ami indokolatlanul nem torzítja el a versenyt, amit összeegyeztethetőnek lehet tartani a közös piaccal.
Képzési segély akkor engedélyezhető, amikor ösztönzést ad olyan tevékenységekre, melyek növelik a képzett munkaerő számát az Európai Unióban, és melyekbe máskülönben nem fognának bele.
Ez a helyzet ott, ahol a képzés túlmegy azon, amit az érintett ágazat rendesen tenne; például azért, mert több dolgozót képeznek, vagy mivel a képzés szélesebb körű.
Ez volt a helyzet például a mostani Fiat-ügyben.
Másrészt, nem lehet segélyt engedélyezni olyan képzéshez, amely eszközül szolgál az érintett vállalat jó működéséhez és amely így a segély nélkül is megvalósulna.
Például amikor egy gépkocsi-összeszerelő üzem egy új modellt szeretne megalkotni, akkor a dolgozókat ki kell képezni az alkalmazásra váró új technikákról és új munkamódszerekről.
Az ilyen típusú képzés támogatása egyszerűen felmenti a vállalatot egy olyan kiadás alól, amit normális esetben viselne.
Eszerint a Bizottság a közelmúltban részben betiltotta a segélyt számos összeszerelő üzem esetében, és biztosan ismerik a belgiumi General Motors és a Ford Genk esetét.
A Volvo Cars Ghent kapcsán javasolt nyolc intézkedés egy új gyártói platform bevezetéséhez kapcsolódik.
A Bizottság ezen a ponton nem tudja kizárni, hogy a szóban forgó képzésre mindenképpen sor kerülne-e és így nem járulna-e a képzett dolgozó számának emeléséhez az EU-ban.
Így a Bizottság úgy döntött, hogy formális vizsgálatot indít, kötelezettség nélkül az esettel kapcsolatos végső döntésre.
Több időre van szükségünk ahhoz, hogy rájöjjünk, miről is van szó.
A belga hatóságok, a kedvezményezett, valamint a harmadik felek is lehetőséget kapnak arra, hogy észrevétellel éljenek és információt nyújtsanak be még a végső döntés megszületése előtt.
(NL) Köszönöm válaszát, biztos úr.
Egyébként pedig gratulálok a Microsoft elleni győzelméhez.
Továbblépve arra, amit mondani akartam, ha úgy van, ahogy gondolom, a kérdéssel még mindig foglalkoznak.
Jól gondolom, hogy a képzésre szánt állami támogatással kapcsolatos szabályok új értelmezése jelentős teret enged majd a képzési tanfolyamamok társadalmi jelentőségének, ezáltal biztosítva, hogy ha a képzés a dolgozóknak több lehetőséget ad a globális munkaerőpiacon, akkor ez a képzési segély nem tekintendő komoly beavatkozásnak a versenybe?
a Bizottság tagja. - (NL) Köszönöm kedves szavait.
Jól áll a dolga, amikor azt mondja, hogy nagyon elővigyázatosnak kell lennünk akkor, amikor végrehajtjuk az állami segéllyel kapcsolatos iránymutatás felülvizsgálatát, mivel így valóban lehetséges lenne engedélyezni, hogy ez a képzés hozzájáruljon az európai munkavállalók körének bővítéséhez.
E célból azonban tényekre van szükség,- ami ebben az esetben azt jelenti, hogy visszanyúltunk az érdekelt felekhez, hogy több információt szerezzünk tőlük.
Téma: Kereskedelem és klímaváltozás
Az EU - nagyon helyesen - a klímaváltozás kezelésének politikai intézkedése elején van.
Azonban erőfeszítései önmagában nyilvánvalóan elégtelenek.
Nem kellene lenéznünk az európai vállalatok versenyhátrányát és az áthelyezésnek, valamint a munkahely elvesztésének veszélyét.
Mandelson biztos úr egy olyan megközelítés mellett döntött, mely a 'tiszta' kereskedelem ösztönzésének biztosításán alapul.
A Bizottság megfontolja annak a lehetőségét is, hogy kereskedelem-védő intézkedéseket alkalmaz például olyan partnerekkel szemben, akik kudarot vallottak a Kiotói Jegyzőkönyv megvalósításában?
Milyen kezdeményezésekkel akar élni azért, hogy foglalkozzon a környezetvédelmi dömping problémájával, valamint azért, hogy biztosítsa a reciprocitást az EU és kereskedelmi partnerei között a környezetvédelmi normák tekintetében, bilaterális, regionális és multilaterális szinteken?
a Bizottság tagja. - A Klímaváltozás egyike korunk legnagyobb kihívásainak; ezt nemigen kell itt újból kifejtenünk.
Ez mindenekelőtt nem kereskedelmi kérdés, d vannak olyan területek, ahol a kereskedelem segíthet.
Éppen azért akarja a Bizottséág azt, hogy a dohai forduló liberalizálja a környezetvédelmi termékeket és szolgáltatásokat, és adjon teret a szabadkereskedelmi megállapodások új generációjának, hogy segítse a fenntartható kereskedelem előmozdítását.
A Bizottság célja, hogy egy ambiciózus és átfogó 2012 utáni klíma-kerettervet tárgyaljon meg.
Ha sikerrel emelünk be minden nagyobb szereplőt, akkor az azt jelenti, hogy már megtettünk valamennyi utat - a tőlünk telhető legtöbbet - afelé, hogy azonos feltételeket nyújtsunk az EU iparának.
Ez egyben azt is jelenti, hogy elkerüljük a szénátszivárogtatást - a szennyezés elmozdítását egyik helyről a másikra -, ami egyébként lehet, hogy a megállapodás elérésének kudarcából ered.
Célunk, hogy minden fő szennyezőt arányosan bevegyünk, és ne riasszuk el a partnereket Balin a tárgyalóasztaltól, és később sem, azáltal, hogy ezen a ponton kereskedelmi intézkedéseket készítsünk az importokhoz.
Inkább a potyautas-kérdést kellene érintenünk ott és akkor, amikor ténylegesen felmerül.
Egy jól kidolgozott kereskedelmi politika segíthet a világnak abban, hogy megküzdjön a klímaváltozással, azáltal, hogy olyan vagyont generál, ami a szükséges enyhítő és adaptációs intézkedések kifizetéséhez kell.
A kereskedelmi beruházások, mind az alacsony szén-dioxid-kibocsátású termékekbe mind pedig szolgáltatásokba, szakértelmet és klímabarát technológiát hothatnak szerte a globális gazdaságba, segítve a klímaváltozással történő foglalkozást globális szinten, illetve a leg költséghatékonyabb módon.
Ennek eltékozlása rossz szolgálatot tenne a klímaváltozási politikának.
Nem szabadna megfeledkezni arról, hogy a klímaváltozási politikával kapcsolatos megközelítésünk segít abban, hogy az európai ipar előtérbe kerüljön akkor, amikor alacsony szén-dioxid-kibocsátású környezetvédelmi technológiáról van szó.
Ennek eredményeként az EU jelentős hosszútávú versenyképesség kialakítása jelentette első kezdeményezői előnnyel rendelkezik.
A Stern-jelentés egyértelművé tette, hogy a klímaváltozás legyőzésének van gazdasági értelme is a számos térsadalmi haszon mellett, mivel a kapcsolódó költségek alacsonyabbak, mint a fellépés hiányának költségei.
A kereskedelmi politika támogathatja a klímaváltozási célokat azáltal, hogy minimalizálja ezeket a költségeket, és létrehozza a szükslges finanszírozás nagy részét, valamint arra ösztönzi a szabályozási kereteket, hogy támogassák a alacsony szén-dioxid-kibocsátású termékekhez, szolgáltatásokhoz és technológiához kapcsolódó beruházásokat és kereskedelmet.
(EL) Tisztelt elnök asszony! Mandelson biztos úr úgy tűnik,. valóban betartja a kérdésekhez kapcsolódó időkorlátot.
Nemigen szorítja magát formalisztikus válaszokra.
Biztos úr! A mai napon elfogadtuk az új kereteket a növényvédelmi termékek piacra dobásához.
Ezen keret hatályba lépésének következményei lesznek a mezőgazdasági termékek primér termesztésére és tágabb értelemben az európai élelmiszeriparra.
Meg tudja erősíteni számunkra, hogy az importált termékek tényleges ellenőrzések tárgyát képezik, hogy lássuk, vajon megfelelnek-e a hazai termelésre kivetett szigorú feltételeknek?
a Bizottság tagja. - Valóban megnézzük ezen szempontok mindegyikét.
Azonban az eredetileg említett álláspontot szeretném hangsúlyozni: szeretnénk biztosítani a tőlünk telhető legjobb, legnagyobb horderejű, leginkluzívabb megállapodást a 2012 utáni időszakra.
Ehhez arra van szükség, hogy sokat győzködjük kereskedelmi partnereinket, a feltörekvő gazdaságokat, azokat, akiket szükséges arra ösztönöznünk, hogy vegyenek részt és csatlakozzanak a 2012 utáni megállapodáshoz, melyre mindannyiunk szerint nagy szükség van, és melynek meg kell, hogy legyen a maximális földrajzi hatóköre.
Azt a kérdést kell feltennünk magunknak, hogy milyen taktikával tudjuk - legvalószínűbben - meggyőzni a feltörekvő gazdaságokat arról, hogy írják alá azt a megállapodást, amit támogatni szeretnénk.
Az a véleményünk, hogy nem csupán korai lenne, de egyben ellentétes hatású is, ha pálcát vagy fenyegetést kezdenénk használni, vagy egy olyan forgatókönyvet készítenénk, melyben azok, akiket esetleg rálehetne venni a visszahúzódásra, valahogy kereskedelmi intézkedésekkel vagy másként büntetnék azért, mert a potyautas kategóriájába estek.
Ha eljön az idő, hogy reflektáljunk az ilyen intézkedésekre, akkor azt csak jelentős gondolkodás és konzultáció után közelítenénk meg, és temészetesen minden olyan intézkedést, amit akár csak megfontolnánk, annak, - és ezt hangsúlyoznom kell - meg kell állapítani WTO-kompatibilitását.
Az Európai Uniónál nem merül fel egy olyan intézkedés elősegítése vagy elfogadása, ami nem felel meg egyértelműen vagy határozottan a WTO-nak.
(DE) Biztos úr! Egy újabb kérdést szeretnék feltenni.
Kollégámnak, Papastamkos úrnak teljesen igaza van akkor, amikor azt mondja, hogy gondolkodnunk kell annak megelőzésén, hogy az európai vállalatok hátrányos helyzetbe kerüljenek, ha más országok nem vesznek részt bármiben, ami a kiotói rendszer után következik.
Három lehetőség van: először, az Európai Unió lehetne az egyetlen, aki elrendeli a folytatást.
Ez természetesen pénzügyi megterhelést jelentene a vállalatok számára, számunkra pedig hátrányt.
A második lehetséges forgatókönyv az, hogy ha más országok nem vesznek részt, akkor mi sem veszünk részt, bár akkor nem lennénk képesek megfelelni a magunk számára kitűzött klímaváltozási céloknak.
A harmadik lehetőség akkor, ha mások nem csatlakoznak ehhez a 'Kiotó plusz' vagy Kiotó utáni rendszerhez, az lenne számunkra, hogy meghozzuk a megfelelő szankciókat.
Pontosan milyenek lehetnek ezek a szankciók?
El tudnak képzelni specifikus szankciókat?
a Bizottság tagja. - Még bizonyos távolságra vagyunk attól, hogy meg kelljen fontolnunk, mi történne akkor, ha azok a tárgyalások, melyekhez közelítünk és melyek még el sem kezdődtek, kudarcot vallanának.
Távol vagyunk attól, hogy megfontoljuk annak a vonatkozásait vagy következményeit, ha bizonyos népek elutasítják az aláírást, és azt, hogy megfelelő kötelezettségeket vállaljanak.
Így az, hogy ma éjjel a szankciókról folytassunk megbeszélést, amint mondtam, nem csupán idő előtti, hanem elég valószínű, hogy épp a kívánt hatással ellentétes.
Az a helyzet, hogy megbeszélések folynak a Bizottságon belül a Az EU kibocsátáskereskedelmi rendszere (ETS) felülvizsgálata és az ezen rendszer alá tartozó, főként energiaintenzív iparok pozíciójának vizsgálata terén.
Az utóbbit teljesen számításba vesszük egy fejlett ETS megtervezésére irányuló közös erőfeszítéseinkben, és ezen iparok pozcióját okvetlenül megfontoljuk a tárgyalt nemzetközi megállapodás, és az európai iparok, főként az energiaintenzív iparok vonatkozásainak kontextusában, ha nem hozzuk létre azokat az azonos feltételeket, melyeket a tárgyalásokon keresztül keresünk.
Téma: A kereskedelemvédelmi eszközök jövőjének megvitatása
2007. május 22-én a Global Europe-ról szóló szavazás során az Európai Parlament nyilvánvalóvá tette azon szándékát, hogy fenntartja a jelenlegi kereskedelemvédelmi eszközök, és elutasít azok alkalmazásával kapcsolatban bármilyen enyhítést.
A Bizottság hogyan akarja ezt figyelembe venni a kereskedelemvédelmi eszközök jövőjével kapcsolatos munkájában?
Hogyan leghet feloldani a Mandelson biztos részéről a kereskedelemvédelmi eszközök jövőjéről tett kijelentések és az Európai Parlament véleménye közti ellentmondást?
Bizonyíték van arra, hogy a módosított adminisztratív gyakorlat számos eljárásban a dömping ellenes intézkedések korlátozottabb alkalmazásához vezetett.
Főként a 'közösségi érdeket' értelmezik egyre inkább az importőrök és a fogyasztók előnyére és a közösségi ipar hátrányára.
El tudja mondani a Bizottság, hogy milyen indoklás van az alkalmazás ilyen módosítására?
Tud a Bizottság bármilyen tájékoztatást adni arról, hogy miért nem fogadtak el dömpingellenes eseteket 2007 első felében?
Téma: Az EU kereskedelemvédelmi eszközei
A Bizottság hogyan értékeli az Európai Kereskedelmi Politikáról szóló Zöld Könyvről folytatott konzultáció eredményeit?
Mi lesz a Bizottság végső javaslata figyelembe véve azt a tényt, hogy úgy tűnik, a z érdekeltek többsége nem támogatja ezen politika további liberalizációját?
a Bizottság tagja. - A Bizottság nagyra értékeli a Parlament the kereskedelemvédelmi eszközök (TDI) felülvizsgálata irányába mutatott érdeklődését, és újból hangsúlyozza a Parlament a jelen felülvizsgálat kontextusában alkotott véleményének fontosságát.
Nagyon várja a Nemzetközi Kereskedelmi Bizottság jelentését; reméli, hamarosan elkészül.
A maga részéről a Bizottság véglegesíti a konzultációs folyamatra adott válaszát.
Valójában a Bizottság egy előzetes megbeszélést, egy tájékozódó vitát folytatott ebben a témában a mai találkozó előtt.
A követlező hetekben kell elkészíteni a Tanácsnak adandó javaslatokat.
A Bizottságnak az a szándéka, hogy a Parlamentet továbbra is szorosan bevonja, és tájékoztatja erről.
A Bizottság természetesen gondosan megvizsgált minden, a Zöld Könyvre adott reakciót, melyekből többszáz volt.
Az most a cél, hogy tájékoztassák a tagállamokat és a Parlamentet a kapott fő reakciókról és javaslatokról, és ezeket nyilvánosságra is fogják hozni.
Ezeket a Bizottság újból megvitatja, mielőtt a javaslatok a Tanács elé kerülnek ,remélhetőleg November utolsó felében.
A legtöbb érdekelt konzultált és benyújtotta véleményét, osztva a Bizottság azon véleményét, miszerint a kereskedelemvédelmi eszközök továbbra is alapvető fontosságúak maradnak a globalizált világgazdaságban, ahol hinyoznak a multilaterálisan megállapított versenyszabályok.
Továbbá az érdekeltek többsége nem látja szükségét a kereskedelemvédelmi eszközök rendszerének komoly kivizsgálásának.
A Bizottság sem.
Azonban van egy olyan kívánság is, hogy ezek a szabélyok egyértelműbbek legyenek, valamint, hogy legyen nagyobb átláthatóság, és hatékonyabban alkalmazzák az eszközöket.
Az az állítás, miszerint a Bizottság módosította a közösségi érdek érékelésére irányuló megközelítését bizonyos aktuális esetekben, egyszerűen nem igaz.
Mindeneyges esetet a saját technikai szempontjai alapján vizsgálnak meg.
Egyes esetek atipikus kérdéseket vetnek fel, de ezeket a közösségi törvényi szabályozással összhangban és a törvényi szabályozás által megengedett kis diszkréción belül oldják meg a tagállamokkal folytatott alapos megbeszélést követően.
Végül, helyes, hogy nem indítottal el új dömpingellenes vizsgálatokat 2007 első felében.
Azonban rá kell mutatni arra, hogy a dömpingellenes vizsgálatokat az ipar ösztönzi, és nem mi kezdeményezzük azokat.
Más szóval, ezeket a közösségi iparból érkező panaszokon alapulva kezdeményezik.
2007 első hat hónapjában egyetlen olyan panaszt sem nyújtottak be, melyek megfeleltek a törvény kötelezettségeinek.
Nem szokatlan, hogy a meghívások száma évről ever változik, olyan tényektől függve, mint például az üzlet életciklusa, a harmadik országok túlzott kapacitása és a kereskedelem elterelése a kereskedelemvédelmi intézkedések eredményeképpen a bilág egyéb piacain.
A kezdeményezések száma ugyancsak ingadozott az utóbbi években.
2003-ban például a Bizottság összesen csak nyolc vizsgálatot kezdeményezett, melek közülaz elsőt ezév májusának végén kezdeményezték.
2007 első fele egy 2006 végi kivételesen magas aktivitású időszakot követ.
Végezetül szeretném felhívni a figyelmüket arra a tényre, hogy 2007 szeptemberében két dömpingellenes vizsgéálatot kezdeményeztek a Kínából érkező importokkal szemben: az egyiket a citromsav, a másikat a monoszódium glutamát kapcsán.
(DE) Biztos úr! Nagyon köszönöm magyarzázatait!
Az átláthatóság nagyon fontos szerepet játszik ebben a folyamatban.
Mikor fogjuk megkapni a Zöld Könyves vizsgálat értékelését?
Vagy nincs még vizsgálat, mely esetben értékelés nélkül adták volna ki a könyvet - feltétlezem, van - , mely esetben legfőbb ideje, hogy bemutassák a nyilvánosságnak és a Parlamentnek.
Másodszor, szeretném tudni, hogy úgy gondolják-e, hogy tényleg tartható, hogy alapvető dolgokat az új alapelvek alapszabályzása nélkül döntenek el
Harmadszor, miért vn az, hogy wgyformán kívánják kezelni a 'piac-' és 'nem piac-' gazdaságokat?
Negyedszer, még mindig a közösségi termelésről szólva, hol látják az EU-n kívüli termelé küszöbét?
a Bizottság tagja. - A Bizottság elvégezte a Zöld Könyvre adott válaszok előzetes felmérését, és az adta az alapot mai témánk megvitatásának irányultságáhot.
Ez egy még szigorút értékelés útját kövezi ki, ami a Bizottság azon javaslatának megfontolásához és megállapodásához kapcsolódik, amit az a tagállamoknk a felülvizsgálat alapján be kíván nyújtani.
Biztosíthatom a tisztelt képviselőt arról, hogy a válaszokkal kapcsolatos tájékoztatás - úgy vélem, már - felkerült a Kereskedelmi Főigazgatóság weboldalára, de ki is fogjuk adni, ami remélem, a Zöld Könyvre adott válaszainknak könnyen elérhető változata vagy bemutatása lesz annak érdekében, hogy elég időz biztosítson a válaszokra való reagáláshoz még azelőtt, hogy a Bizottság javaslatainkat benyújtaná.
Úgy tűnik, a tisztelt képviselő már most izgatottá vált a Bizottság olyan javaslatán, amit még nem is nyújtottak ba, vagy amiben a Bizottság még nem állapodott meg, így azt feltételezem, hogy kissé előreugrott azokban az feltételezésekben, melyeket úgy látszik, meghoz.
(LT) A kérdés, amit fel szeretnék tenni, természetesen az általam képviselt ország, Litvánia gyárosaival folytatott találkozókon és megbeszéléseken alapul.
Gyakorlatilag újból elmondhtom, amit kollégám mondott: sokat aggódnak a kereskedelmi politik liberalizálása miatt, és sok a kritika is.
Kérdésem a következő: ha ugyanez marad a helyzet, mi lesz Bizottság reakciója?
Várhatóan millyen intézkedéseket tesz a Bizottság?
Hajlandó lesz meghallgatni, amit a vállalati képviselők mondani akarnak, vagy úgy gondolnák, hogy egyéb érvek fontosabbak ?
a Bizottság tagja. - Nem vagyok egészen bizto abban, hog mit ért a tisztelt képviselő a ',kereskedelmi politika liberalizálása' alatt.
A definíció szerint kereskedelemről csak akkor beszélhetünk, amikor a piacok nyitottak és a kereskedelmi folyamatokat liberalizálják gyakorlatilag.
Kereskedelemre nem kerül sor zárt határok mögött, vagy ott, ahol a gazdaságok erődökké válnak, így természetesen a Bizottság támogatni kívánj a kereskedelem liberalizálását.
A Global Europe kereskedelempolitikai vizsgálat és stratégia, melyet a Bizottság és a tagállamok évekkel ezelőtt terjesztettek be és határoztak el, nagyon egyértelműen kimondja az Európai Unió érdekét, ami az, hogy nyitott piacokat tartsanak fenn otthon, hogy elősegítsék a multilaterális és bilaterális tárgyalások alkalmazását, hogy kinyissák a piacokat a külföldön és hogy hatékony kereskedelemvédelmi intézkedéseket alkalmazzanak, hogy kezeljék a tisztességtelen kereskedelmet vagy a tisztességtelen versenyt.
Ez jelenti stratégiánk három lábát; és valamennyi egyaránt fontos.
Ezen háromlábú állvány harmadik lábának felülvizsgálatára a világgazdaságban és az európaban történő drámai változásokat követően kerül sor, mivel a kereskedelemvédelmi intézkedéseink legutóbbi felülvizsgálatára több, mint 10 évvel ezelőtt került sor.
Felelősek vagyunk azért, hogy intézkedéseink olyan jól működjenek, ahogy csak lehet, és hogy konszenzust, támogatást és szolidaritát rendeljenek el a tagállamok között.
Amikor ez gyengül, akkor a kereskedelemvédelmi intézkedések alkalmazása nem lesz olyan egyszerű és annyira lehetséges.
A felülvizsgálat azon erőfeszítésen belül történik, hogy újjáépítsük és megerősítsük ezt a konszenzust, támogtást és szolidaritást tagállamaink között.
Biztos úr! Annak érdekében, hogy még egy további kérdésünk lehessen, egybeveszem a következő két kiegészítő kérdést, és arra kérem, hogy együttesen foglalkozzon velük.
(EL) Elnök asszony! A kollégám, Caspary úr részéről feltett kérdések mellett engedj meg, hogy saját kérdésemet is feltegyem arról, hogy mikor lesz számunkra elérhető a Zöld Könyv kédőívének értékelése.
Biztos úr! Az európai dömpingellenes és támogatásellenes intézkedések az EU teljes importja értékének kevesebb, mint 0,45%-át képviselik.
Mivel indokolják akkor azt, hogy a Bizottság a kereskedelemvédelmi politika unilaterális felülvizsgálatát sürgeti?
Milyen irányba hajlik a Bizottság?
Afelé, hogy politizálja az eljárást vagy megelőzi az embereket, hogy jóvátételt keressenek a tisztességtelen gyakolatokkal szemben?
(PT) Elnök asszony!
Biztos úr! A válaszokkal kapcsolatbn szeretnék feltenni egy kédést.
A Parlament nem ismeri fel annak szükségesságét, hogy felülvizsgálja a kereskedelemvédelmi eszközöket; a nyilvános konzultáció ugyanerre az eredményre jutott.
A biztos úr nem magyarázta el a Parlamentnek javaslatának álláspontját, és főként azt, hogy kavaslatai és véleménye milyen mértékben változtt a közmeghallhatás és a Parlament véleménye alapján.
Ez a kérdés lényege, mivl nem értjük azt, hogy megmarad azon eszközök felülvizsgálatának kérdése, amelyekről mindnki úgy gondolja, hogy hasznosak és jól működnek.
Ez az tehát, amit meg kellene értenünk.
a Bizottság tagja. - Nem igazán tudom, tisztelt képviselőtársam, hogy milyen irányváltásra utal; nincs szó semmilyen irányváltásról, és amint azt világosan elmondtam Önöknek, sem a vizsgálatra reagáló érintettek, sem a Bizottság nem gondolja, hogy alapvető átalakításra vagy reformra van szükség.
Így nem igazán vagyok biztos abban, mit is ért a képviselőasszony irányváltás alatt.
Amennyiben nincs szükség vizsgálatra, szerintem az általunk készített Zöld Könyvre a beérkezett 500-nál jóval kevesebb válasz érkezett volna.
Egy olyan Zöld Könyv, amelyre ötszáznál több válasz érkezik, nyilvánvalóan azt jelzi, hogy az embereket érdekli a lezajlott vizsgálat.
Az első kérdésre pedig a válaszom az, hogy addig nem tudom a Parlament elé tárni az értékelést, amíg el nem készül.
A Bizottság még nem készítette el az értékelést; még nem döntötte el, mit is válaszol.
Ma plenáris vitára került sor, és a Bizottság akkor teszi közzé a véleményét, amikor beterjeszti a javaslatait a tagállamok felé, ugyanakkor, november második felében, ami már nincs is olyan sokára, a Parlament tudomására hozza azokat.
Ami pedig a politikai színtérre vitelt illeti, az ezeknél a kérdéseknél szinte elkerülhetetlen.
Akkor, amikor az európai ipar jelenleg különböző véleményeket és egymással versenyző érdekeket képvisel, és őszintén szólva nagyon eltérő, egymással rivalizáló vélemények jelennek meg azzal kapcsolatban, hogy akarják-e egyáltalán, hogy elfogadásra kerüljenek a kereskedelmet védő intézkedések, ezt a tagállamok álláspontjának is tükröznie kell.
Ha ehelyett a tagállamok inkább úgy döntenek, hogy hitelt adnak a Bizottság szolgálatai objektív és szigorú elemzésének, és elfogadják az általunk javasolt következtetéseket és intézkedéseket; ha csak erre készen állnának, akkor nem merülne fel a politikai színtérre vitel.
A tagállamokra azonban ugyanaz a lobbizás és a gyártók, kiskereskedők, kereskedők, importőrök és fogyasztók egymással versenyző érdekei vonatkoznak, mint ránk.
Ha az emberek különböző véleményen vannak, ezeket a véleményeket széles körben, politikai szempontból meg kell beszélni, politikai eljárás útján, és pont ez történik.
Az idő hiányában megválaszolatlan kérdések írásos választ kapnak (lásd a Mellékletet).
Elnézést azoktól, akiknek várniuk kellett.
Ezzel vége a Kérdések órájának.
(Az ülést 19.35-kor felfüggesztik, majd 21.00 órakor folytatják)
Az élelmiszerek árának emelkedése, fogyasztóvédelem (vita)
A következő napirendi pont a következőkről folytatott vita
szóbeli kérdés a Bizottságnak - B6-0321/2007) az élelmiszerárak emelkedésével és a fogyasztóvedelemmel kapcsolatban Joseph Daul, Lutz Goepel és Neil Parish, részéről a PPE-DE képviselőcsoport nevében,
szóbeli kérdés a Bizottságnak - B6-0377/2007) az élelmiszerárak emelkedésével és a fogyasztóvedelemmel kapcsolatban Luis Manuel Capoulas Santos részéről a PSE képviselőcsoport nevében, és
szóbeli kérdés a Bizottságnak - B6-0378/2007) az élelmiszerárak emelkedésével és a fogyasztóvedelemmel kapcsolatban Sergio Berlato, Janusz Wojciechowski, Gintaras Didžiokas és Liam Aylward részéről az UEN képviselőcsoport nevében.
szerző. - Tisztelt elnök úr! Nagy örömöt jelent számomra, hogy ma este Önhöz szólhatok.
Az élelmiszerbiztonság komoly kérdéssé vált. Huszonöt éven keresztül bőségesen elegendő élelmiszer állt rendelkezésre Európában.
Sőt, számos olyan határozatot hoztunk a mezőgazdaságban, a közös mezőgazdasági politikával kapcsolatban, hogy korlátozzuk a termelést, hogy az árszintet fenntartsuk, és csökkentsük az exporttámogatások felhasználását, és a termést a világpiacra exportálhassuk.
Most azonban teljesen megváltozott a helyzet: a gabonaárak idén háromszorosára nőttek; az állattenyésztés hatalmas problémával küzd amiatt, hogy a takarmány ára 50-60%-kal nőtt, és ez komolyan aggaszt minket.
Daul és Goepel úrral együtt terjesztettük be ezt a kérdést, és nagy örömünkre szolgál, hogy Fischer Boel biztos urat ma körünkben köszönthetjük, mert úgy érezzük, hogy minden lehetőséget meg kell ragadnunk ahhoz, hogy további takarmányt szerezzünk az Európai Unió számára.
Szembe kell néznünk a valósággal, hogy vannak olyan takarmányok, amelyek genetikailag módosított kukoricából és szójából készülnek, amelyek, mivel nem engedélyezettek, jelenleg nem kerülhetnének be az Európai Unió területére.
Úgy gondolom, hogy meg kell vizsgálnunk ezt a kérdést, és meg kell oldanunk, hogy engedélyezzük ezeket a termékeket.
Amennyiben ezek a termékek biztonságosak, engedélyeznünk kell az importjukat, hogy legyen mivel megetetnünk a haszonállatokat, különösen a sertéseket, valamint a hús- és tejmarhát, mert iparunknak nagyon versenyképesnek kell lennie.
Meg kell vizsgálnunk a szupermarketek kérdését is, mert - ne felejtsük el - nem csak az aggaszt minket, hogy mennyit kap a terméséért a gazda, hanem az is, hogy a fogyasztónak mennyit kell fizetnie.
Azt tapasztaljuk, hogy a szupermarketek azt mondják, hogy azért nő jelentősen például a kenyér ára, mert ennyivel többe kerül nekik a gabona, holott egy kiló kenyérben csupán 10% a gabona.
Ezért nyomást kell gyakorolnunk a szupermarketekre, hogy a fogyasztók a megfelelő árat fizessék.
Nagyon jó, hogy az európai mezőgazdaság ennek köszönhetően erős helyzetben van ahhoz, hogy szembenézzen a bátor új világgal, mert szükségünk van az élelmiszertermelésre, a gazdákra és a vidékre, és mindez nagyon jól működik.
Most azonban egyensúlyba kell, hogy kerüljön a gabonatermesztés és az állattenyésztés, ezért is terjesztettük be ezt a kérdést.
Nagy örömmel hallgatnánk meg erről Fischer Boel biztos úr véleményét.
szerző. - (PT) Tisztelt elnök úr és biztos úr! Nagy örömömre szolgál, hogy újra itt láthatom Önöket a Parlamentben.
Amint azt Önök is tudják, pár hónappal ezelőtt meglepődtünk azon, hogy mennyire megváltozott néhány mezőgazdasági termék piaci helyzete, amit nemrég még elképzelhetetlennek tartottunk; hatalmas nyomás nehezedik az ellátásra, amelynek következményeit tapasztaljuk.
Ez komoly zavart okozott az állattenyésztésben, amelynek előrelátható következménye a fogyasztói árak növekedése, és ne feledkezzünk meg a FAO figyelmeztetéséről sem, hogy ennek a helyzetnek milyen hatása lehet az élelmiszerekre világszerte.
Ne felejtsük el továbbá, hogy míg Európában a háztartások bevételeik 10-20%-át költik élelmiszerre, vannak olyan társadalmak, ahol ez a bevételek 90%-át vagy még annál is többet emészt fel, és nem nehéz elképzelni, mit jelentene egy áremelkedés ennek a rengeteg embernek, akik már most is nagy szegénységben élnek.
Ezért tennünk kell valamit, mégpedig azonnal; és igen nagy örömöt jelent számomra, hogy a Bizottság gyors - és helyes - lépéseket tett azáltal, hogy enyhítő intézkedéseket foganatosított, például 2008-ban nullára csökkentette az ugaroltatást.
Szégyenteljes azonban, hogy ennél nem tettünk többet.
További intézkedéseket is tehetnénk anélkül, hogy ez újabb költséget jelentene a Közösség költségvetése számára, mint például engedélyezhetnénk egyes állattenyésztők számára az őket megillető támogatások előre történő kifizetését, hiszen őket nem csak az emelkedő árak sújtják, hanem az állataikat érintő betegségekkel, pl. a 'kéknyelvvel' is meg kell küzdeniük. Úgy gondolom, hogy most ennél kicsit többet is tehetnénk.
Először is folytatni kell a helyzet értékelését és tanulmányozását, hogy gyorsan meghatározhassuk azokat az intézkedéseket, amelyekkel rövid távon, azonnal meg lehet tenni.
Természetesen bízunk a biztos úrban és a Bizottságban, hogy foglalkoznak az aggályainkkal.
szerző. - (IT) Tisztelt elnök úr!
Biztos úr!
Tisztelt hölgyeim és uraim! Európa-szerte mindenhol nőtt az élelmiszerek ára.
A piaci felmérések szerint az európai fogyasztók étkezési szokásai radikális változáson mennek át - rákényszerülnek arra, hogy a csillagászati árak miatt más minőségű és típusú élelmiszereket vásároljanak.
Az élelmiszerárak egyrészt azért nőnek, mert túl sok szereplő vesz részt abban a folyamatban, amíg a termékek eljutnak a termelőtől a fogyasztóig, másrészt pedig a legnagyobb szupermarketláncok által alkalmazott aránytalanul magas árrés.
Egy dolog biztos: az áremelésért nem okolhatjuk a gazdákat, akiket leginkább sújt ez az aggasztó helyzet.
Tisztelt elnök úr és biztos úr! Úgy gondoljuk, hogy még soha ekkora szükség nem volt az európai mezőgazdasági modell védelmére, hogy az egyes országok mezőgazdasági piacát meg lehessen védeni a nemzetközi áringadozásoktól, és megszilárdítsuk a termelési modellek és a területhasználat védelmét, ami annyira jellemzi az európai mezőgazdaságot.
Üdvözöljük a Tanács közelmúltban hozott határozatát, mely szerint ratifikálja azt a javaslatot, hogy a 2008-as évben az ugaroltatás nullára csökkenjen.
Ez azonban nem elegendő ahhoz, hogy megnyugodjunk a gabonakészletek aggasztó helyzete és a gabona egyre növekvő világpiaci ára miatt.
Együtt kell dolgoznunk a különböző közös piaci szervezetekkel, és jól ki kell használni ezeket a mechanizmusokat a piac egyensúlyának visszaállítása érdekében, amelynek következtében legalább az egységes piacon csökkennének az élelmiszerárak.
Nemrégiben felkértük a Bizottságot, hogy javasolja a tejkvóták azonnali legalább 2-3%-os emelését, hogy ezáltal stabilizálja ennek az alapvető élelmiszernek az árát.
Olyan nehéz gazdasági helyzetben, mint a mostani is, az Európai Unió és a tagállamok felelőssége, hogy segítsenek a fogyasztóknak fenntartani az élelmiszerekre vonatkozóan a vásárlóerejüket, miközben megvédik a gazdák bevételhez fűződő jogait is.
a Bizottság tagja. - Elnök úr! Emlékszem egy régi japán káromkodásra: "élj meg furcsa időket” s úgy gondolom, most ilyen kort élünk.
Az elmúlt 6-8 hónapban láthattuk, hogy a mezőgazdasági nyersanyagárak elszabadultak, amint ezt már az előttem szólók is említették, de el kell mondanom azt is, hogy történelmi mélypontról indult.
Fontos, hogy mindannyian észben tartsuk ezt.
Az áremelkedés a fogyasztói árakra is hatással lesz, de kisebb mértékben.
Ha a kenyér - mint fontos árucikk - példáját veszem, s ez német példa lesz, elmondható, hogy ha a német áruházakban és boltokban kapható kenyér árából indulunk ki, annak mindössze 4%-a kapcsolódik a búza árához.
Ami a tejipart illeti, már említettük, hogy több intézkedést jó előre megjósoltunk.
A tejkvótát 11 tagállamban 2006. április 1-én és 2007. április 1-én 0,5%-kal emelték.
2006. április 1-án 8 új tagállam kapta meg ezt a restrukturált tartalékot 2-5%-os mértékben tagállami kvótájukhoz mérten.
2008. április 1-én - jövőre - további 0,5%-kal bővül a kvóta 11 tagállamban.
Sőt, minden piaci támogatás nagymértékben csökkent és jelenleg egyáltalán nincs export-visszatérítés és rendelkezésre állási támogatás - nulla mindkét esetben.
A piaci kilátásról szóló jelentést idén elfogadja a Bizottság, ami további kiindulópontot szolgáltat számunkra annak megvitatásánál, hogy szükséges-e a tejkvóta további emelése.
Sőt mi több, alkalmam volt jelezni a tejkvóta 2015. március 31-i lejártát, amelynek értelmében mostantól 2015-ig fokozatosan el kell törölni a kvótarendszert.
A korábban említett lehetőségek egyike, hogy az előttünk álló időszak során fokozatosan bővítjük a kvótarendszert, erről majd az állapotfelmérés idején is folytathatunk vitát a jövő évben.
A gabonaszektorban különféle okok játszottak közre az áremelkedést illetően.
A félreértések elkerülése végett szeretném kiemelni, hogy nem a bioüzemanyag okozta az árak emelkedését.
Ma Európában a gabona kevesebb, mint 2%-át fordítjuk etanolgyártásra, az okok elég szerteágazóak: kedvezőtlen időjárás Ausztráliában, szárazság Dél-Európában, áradások Észak-Európában, növekvő kínai és indiai kereslet, kevés export Ukrajnából és Oroszországból.
Emellett erőteljes hólabda-hatás érvényesült, mivel az Egyesült Államokban komoly figyelmet fordítanak az etanolra, ami hozzájárult a kukorica áremelkedéséhez.
A Bizottság, mint említettük, reagált: a területpihentetés nullára csökken a következő szezonban, mivel most ősszel és jövőre tavasszal vetnek.
Az állapotfelmérés idején folytatott vita során megtárgyaljuk majd, fennmaradjon-e a későbbiekben is a zéró területpihentetés.
Számításaink szerint a zéró területpihentetés időjárástól függően 10 és 12-15 millió tonnányi gabonát érint majd.
Emellett beterjesztek a biztosok testületének egy Tanácshoz intézett javaslatot egy javaslatot annak érdekében, hogy a gabonaimport kötelezettségek felfüggesztésre kerüljenek erre a piaci évre.
Úgy gondolom, hogy ezek a kezdeményezések enyhítenek az állattenyésztés gondjain és a fogyasztói árakon.
A sertéságazatot több gond sújtja.
A feldolgozóknál sok a hús, tehát a bemeneti és a kimeneti oldal nincs egyensúlyban, ezért az irányítóbizottság úgy döntött múlt csütörtökön, hogy bevezeti a magántárolás lehetőségét, amivel reményeim szerint enyhíteni lehet a sertéságazat gondjain.
Van más lehetőség is, de véleményem szerint az egyensúly helyrehozása a legfontosabb, mert ha csak gördítjük magunk előtt a problémát, semmit nem nyerünk.
Úgy gondolom tehát, hogy megtettük a lépéseket és már volt alkalmam megköszönni a Parlamentnek a gyors reakciót, amelynek köszönhetően a lehető leggyorsabb választ tudtuk adni a gazdálkodóknak a zéró területpihentetést illetően.
A végén még szeretnék visszatérni a GMO-k (génmódosított termékek) témakörére, most látom már lejárt az időm.
a PPE-DE képviselőcsoport nevében. - Elnök úr, nagy örömömre szolgált volna, ha most hallhattam volna a biztos asszony érveit a GMO-kkal kapcsolatban, de itt leszek a vita teljes ideje alatt.
Ki kell mondanunk, ahogy már nem egyszer kimondták a Kamarában is, immár szomorú igazság, hogy a viszonylag olcsó élelmiszerek kora lejárt s ezt sem a Bizottságban, sem máshol nem látták előre.
A biztos asszony felsorolt néhány okot, amiért most nincs keresleti-kínálati egyensúly, s én egyetértek vele: időjárás, éghajlatváltozás, keresletnövekedés a fejlődő országokban, és igen, a bioüzemanyagoknak világszintű a hatása, ezt ő is elismerte.
Ne feledjük azonban, hogy az ön elődje, Fischler úr mit mondott a KAP 2003 reformja során.
A gazdáknak jobb piaci árakat ígért.
Talán most érezzük az akkori reformok hatásait és most megkérdőjelezzük azokat a hatásokat az emelkedő fogyasztói árak miatt.
Voltak pozitív fejlemények a gabonát és a tejet illetőlen, de nincs meg ugyanez az állattenyésztés, nevezetesen a marha-, a juh-, a csirke- és a sertéstenyésztők esetében, amiről a Bizottság is nyilatkozott.
Kérdéseket teszünk fel a piaci kilengésekkel kapcsolatban, s hogy valóban jó-e nekünk a kereslet-kínálat volatilitása.
Egy nagy élelmiszer-feldolgozó cég úgy nyilatkozott, hogy a bevásárlóközpontok fogyasztóit nem érdeklik az élelmiszer-feldolgozás gazdasági vonatkozásai, de már felfigyeltek bizonyos dolgokra, ami jó jel.
Azonban a szupermarketek hatalmának felügyeletére lenne szükség s meg kellene vizsgálni, hogy tovább hárítják-e az áremelkedéseket az élelmiszer-feldolgozókra, vagy sem.
Ennek megtételére buzdítanám a Bizottságot - talán leginkább a versenypolitikai biztost.
A múltban ezt visszautasították.
Ami a génmódosított termékeket (GMO) illeti, nagyon komoly a kérdés.
Egyik probléma, hogy az Európai Unió és az Egyesült Államok jóváhagyási módszerei különböznek, s ezt át kell gondolnunk.
A biztosi válaszra várok, mielőtt bővebben kifejteném álláspontomat.
S végül, nem hagyhatjuk figyelmen kívül a fejlődő világrészekben uralkodó bizonytalanságot, főleg a gabonára gondolok, hiszen azokban az országokban is jelentősen drágul majd az élelmiszer, amelyek nem engedhetik meg maguknak, hogy többet fizessenek érte.
Itt, ebben a Házban is el kell ismernünk ezt, és jövőbeni politikáink kialakításánál figyelembe kell venni.
a PSE képviselőcsoport nevében. - (FR) Elnök úr!
Biztos asszony!
Hölgyeim és uraim! Október 16-án, kedden a Világélelmezési Nap alkalmával a FAO az alultápláltság tényére kívánta felhívni a figyelmet, amely a világon jelenleg 854 millió embert érint.
Az alkalom során hangsúlyt kaptak az emelkedő mezőgazdasági nyersanyagárak, s ennek hatásai a világ fejlődő országaira - képviselőtársaim erről hosszasan beszéltek - és azokra a szegény országokra, amelyek gabonát vásárolnak.
Mi a fejlett részén a világnak háztartási költségvetésünk 10-20%-át költjük élelmiszerre, míg a legkevésbé fejlett országokban ez az arány 60-80%, ezért 20%-os élelmiszerár-emelés számukra drasztikus.
A helyzetet még az is rontja, hogy sok ország nagyban függ az importtól, így őket érzékenyen érinti az árfolyamváltozás, az éghajlatváltozás és a szállítási költségek emelkedése.
Biztos asszony, részben már válaszolt, de remélem lesznek más intézkedések is.
Milyen lépéseket kívánnak tenni rövid- és középtávon a KAP állapotfelmérés érdekében, hogy megoldják ezt a súlyos helyzetet az északi félteke fogyasztóinak s ugyanúgy a déliek nehéz helyzetét, hogy visszaálljon a globális élelmiszer-egyensúly?
az ALDE képviselőcsoport nevében. - (DA) Elnök úr, biztos asszony! Nagyon fontos, hogy figyelemmel kísérjük a mezőgazdasági alapanyagok piaci áremelkedésével kapcsolatos folyamatokat.
Ugyanakkor azokon a területeken, ahol még ez a folyamat nem érezteti hatását, például a sertéságazatban, az áremelkedések miatt drága lesz a tél, ami az élelmiszerárakat illeti.
Ismerjük a mögöttes okokat: gyenge őszi hozam, üres kukoricatárolók stb. - nem szeretnék ezzel kapcsolatban további részletekbe bocsátkozni.
Úgy érzem, hogy a jelenlegi helyzet ugyanakkor alkalmat is ad a vitákra.
Először is, ne aggodalmaskodjunk az áremelkedések miatt.
Túl sokáig volt úgy, hogy egy liter tej olcsóbb volt, mint egy liter kóla vagy egy liter víz.
Teljesen értelmetlen nem elfogadni, hogy az ételnek annyiba kell kerülnie, amennyit valójában ér, hiszen sokáig tart, míg valamiből étel lesz és sok munka áll az adott termék mögött, különösen igaz ez a tejágazatra.
Az is világos, hogy itt az alkalom az európai termelés növelésére.
Megvan rá a piaci igény.
A Bizottság kezdeményezése helyénvaló a területpihentetés eltörlését illetően és emellett megvan a lehetőség a termelés gyors növelésére, főleg a tejágazatban.
Folytatnunk kell a KAP 2003 óta tartó reformját, tovább kell csökkentenünk a támogatást és komolyan meg kellene fontolnunk, hogy bizonyos esetekben mezőgazdasági helyett vidékfejlesztési támogatást nyújtsunk.
Most itt a lehetőség, hogy dinamikus mezőgazdasági termelés-növekedést indítsunk útjára, amelynek értelmében még több szabadságot adhatunk gazdáinknak a kereslet növekedésének kiaknázásában.
Természetesen, ahogy ez már hagyomány, külön figyelmet fordítunk azokra, akik hegyekben vagy kevésbé termékeny területeken végeznek mezőgazdasági tevékenységet, ennyi kell!
De ne féljünk az áremelkedéstől, inkább értsük meg és nagyon is használjuk ki a jelenlegi helyzetet!
az UEN képviselőcsoport nevében. - (PL) Elnök úr, az Európai Unióban az utóbbi időben jelentős mértékű élelmiszerár-emelkedést tapasztalhattunk, főleg az új tagállamokban.
Lengyelországban például az elmúlt két évben 15%-kal emelkedett a kenyér ára, az alma ára 83%-kal, a burgonyáé 33%-kal, míg a tej ára majdnem megkétszereződött.
Ugyanez a folyamat megy végbe a régi tagállamokban is: Olaszországban és Írországban.
Az újak közül Litvániában majdnem megduplázódott a gabona, a tej, a gyümölcs és a zöldség ára.
Ugyanakkor az EU politikája a mezőgazdasági termékek korlátozásán alapul és ennek a politikának a hátrányai egyre inkább éreztetik hatásukat a fogyasztói igényekre.
A KAP összes úgynevezett reformja az Európai Unió termelésének korlátozásáról szól.
A cukor piaci reformja az Unió cukortermelésének csökkentése 18 millió tonnáról 12-re.
A borpiaci reform ugyanúgy csak korlátozás.
Más reformok is az uniós termelés csökkentését célozzák meg.
Ugyanakkor nagyon fontos jelet kaptunk.
A fogyasztók élelmiszerigénye nő Európában, ami arra késztet bennünket, hogy a KAP céljait igazoljuk.
Fel kell tennünk magunknak a kérdést, valóban jó-e a termeléskorlátozás, a kvótarendszer, elsősorban fogyasztói szemszögből, hiszen jórészt róluk szól az egész.
Arról van szó, hogy Európa annyi élelmet szolgáltasson polgárainak, amennyit azok kérnek.
Több jel mutat arra, hogy az eddigi agrárpolitikát át kell gondolnunk.
Nagyon köszönöm.
a Verts/ALE képviselőcsoport nevében. - (DE) Elnök úr! Biztos asszony!
Elfajult a vita. Eddig csökkenő árakról, lehető legalacsonyabb árakról meg minden idők legalacsonyabb árairól beszéltünk.
Akik azt fájlalják, hogy - végre valahára - felmennek az árak, most intézkedésekért kiáltanak, hogy tartsuk azokat vissza.
Inkább örüljünk annak, hogy - köszönhetően önöknek is - a piac jól működik.
Elődeiknek köszönhetően és az Európai Parlament követeléseinek köszönhetően arra a sokmilliárd euróra, amely intervencióra és árstabilizálásra ment - s amellyel letörtük a világpiaci árakat és bajba sodortuk a harmadik világbeli országokat - most nincs szükség.
Most végre nincs ilyen helyzet, egyre közelebb vagyunk a valódi piaci körülményekhez és olyan helyzetbe jutunk, amely súlyosbodik, ha kukoricából bioüzemanyag készül.
Több más ok van, miért olyan nagy ma a piaci kereslet.
A piac válaszol, az árak felmennek, mi meg itt az Európai Parlamentben, gazdáink képviselőjeként azt kérjük, hogy szorítsuk ismét vissza az árakat.
Soha nem vettem még részt ekkora képtelenségben az elmúlt 20-25 évnyi parlamenti munkám során!
Ezért is tapsoltam Busk úrnak.
Örülnünk kellene ennek a helyzetnek.
Természetesen emellett ügyelnünk kell azokra, akik nem tudnak rendes áron élelmet venni.
Fel kell lépnünk az igazságtalan bérek és a szociális rendszerek rossz irányítása ellen, bármely országról is legyen szó, de nem tehetjük meg, hogy annak a sokszázezer gazdának a kárán adunk élelmet az éhes szájaknak, akik az elmúlt években felhagytak a termeléssel.
Ez nem helyénvaló!
Nagyon örülök, hogy egyáltalán van ma itt alkalmunk erről vitázni, mert végre emelkednek a piaci árak.
Elnök úr!
Hölgyeim és uraim! Úgy gondolom fontos ma erről vitáznunk, bár részben amiatt, amit a biztos asszony mondott, még nem látjuk a teljes képet.
Szeretném a biztos asszonyt emlékeztetni, hogy néhány hónappal ezelőtt moratóriumot kértünk a zöldség- és gyümölcspiac közös szervezésének módosítására vonatkozó vitákat illetően annak érdekében, hogy picit időt nyerjünk és reflektálhassunk arra, ami történt - s ami jelenleg a bornál történik - annak a pár szempontnak alapján, amelyet most kiemelnék.
Először: olyan betakarításról beszélünk, amely éghajlati okok miatt gyengén sikerült, de arról nem esik szó, hogy ugyanezzel a bajjal még éveken át szembesülnünk kell, hiszen az éghajlatváltozás folyamatosan zajlik Európában és az egész világban!
Ez az egyik tény!
Másodszor: 1950-hez képest, amikor még 2,5 milliárdnyian voltunk és mindenkire fél hektár jutott, 2020-ra (ENSZ adatok szerint) 7,5 milliárdnyian leszünk fejenként 0,2 hektárnyi művelhető területtel.
Értem Baringdorf úr álláspontját, amikor azt mondja, hogy ez fundamentális probléma, de nem hiszem, hogy az az áremelkedés, amely most ezúttal történik, a termelők javára válik.
Ha megnézzük a termelési költség és a fogyasztói ár közötti különbséget, láthatjuk, hogy mind a termelők, mind a fogyasztók a nagyon hosszú közvetítői csatornáért fizetnek sokat.
Azonban ez részben éppen a Parlamentben hozott intézkedések miatt van így, ezért úgy vélem, a biztos asszonynak jól át kell tanulmányoznia azokat az intézkedéseket, amelyeket mi fogunk javasolni.
Természetesen nagyon fontos volt, hogy az ugaroltatott területeket újra termelésbe vonjuk, bár az külön mélyreható vita tárgyát képezné, hogy az összesből mennyire van szükség.
Amikor az Európai Közösséget létrehozták, a döntéseket az európai lakosság élelemigényének alapján hozták meg.
Ma is ezt a politikát kellene alkalmaznunk.
Nem hagyhatjuk tovább, hogy földeket pihentessék a függetlenítés politika alatt, mert ez termelési veszteséghez vezet és kérdéseinket értelmetlenné teszi.
Olyan mélyreható vitára kell felkészülnünk, amelynek keretén belül át kell gondolnunk, hogy vajon megfelelő választ adtak-e az elmúlt évek politikái fogyasztóknak és termelőknek, vagy csak bajt okoztak mindkét oldalnak.
Elnök úr! Az intenzív ágazat pozíciójára kívánok most összpontosítani.
Nem szeretném most azzal tölteni az időt, hogy sok termelő keserves helyzetéről beszéljek az ágazatban, inkább azt kívánom kiemelni, amit véleményem szerint a Bizottságnak tennie kellene a segítségnyújtás érdekében.
Először is, szerintem a biztos asszonynak fel kellene ismernie, hogy a puha intézkedések, mint a piaci támogatás, nem lesznek elegendőek.
Másodszor, szembe kellene néznie, sokkal inkább, mint eleddig, a gabonaellátás hosszútávú piaci hatásaival és annak az árhatásával, amely az Egyesült Államok hirtelen átváltása okoz a bioüzemanyag-termelésre.
Céljaik, amelyek nagyon nagyratörőek, felszívják azt a behozatali mennyiséget, amelyre szükségünk van.
Harmadszor, mivel a vetőmagkészletekkel kapcsolatban intervencióra riasztóan alacsony áron kerül sor, és a felhasználás aránya teljesen nincs rendben, sürgős intézkedés kell az említett egyensúly kezelésére.
Negyedszer, javaslom, hogy a biztos asszony sokkal provokatívabb legyen a GM helyettesítők gyorsabb jóváhagyásáért vívott harcban.
Tisztelettel, biztos asszony, a mezőgazdaság érdekében hasonló eréllyel kell fellépnie, mint Kyprianou és Dimas biztosok a GM jóváhagyása ellen.
S végezetül, ötödször, a piacon állást kell foglalni intenzív ágazatunkat illetően, az export-visszatérítést azonnal ki kellene terjesztenie a húsra és sonkára.
Nem hiszem, hogy ezen a téren a magántárolás hosszútávon megoldást nyújt.
Elnök úr! Először is szeretném Graefe zu Baringdorf urat afelől biztosítani, hogy örülök az árak emelkedésének, feltéve, hogy abból gazdáink húznak hasznot és nem az üzletláncok.
Eddig úgy volt, hogy az a néhány üzlethálózat, amely Európa kiskereskedelmi piacán uralkodó szerepet tölt be, gazdáink és termelőink kárára könyvelhetett el nyereséget.
Skóciai választókerületemben túl sokáig kaptak a tejtermelők 0,17 fontot a tej literjéért, ami egyébként a termelési költség alatt van, miközben a szupermarketek polcain 0,50 font egy liter tej.
Emiatt sok gazda a választókerületemben felhagyott a termeléssel.
Az az ár, amelyet a termelők a gabonáért kapnak, eddig 10%-kal emelkedett, míg a szupermarketek polcain a gabonaalapú termékek ára 40%-kal ment fel.
Ismétlem, a bevásárlóközpontok arra használják fel az árkilengéseket, hogy még több nyereségre tegyenek szert.
Ez arcátlanság és teljesen egyetértek Parish úrral, aki szerint fel kell kérni a Bizottságot, hogy vizsgálja felül a bevásárlóközpontok árképzését annak érdekében, hogy mind a termelők, mind a fogyasztók számára biztosítható legyen a méltányos ár.
(PL) Elnök úr! Sokan az előttem szólók közül üdvözölték az élelem áremelkedését, de meg kell vizsgálnunk, hogy ez az áremelkedés eljut-e a gazdáig.
Komoly kétségeim vannak efelől.
Sok kis gazdaság fejezi be működését manapság, a Bizottság és az Európai Unió politikájának megfelelően.
Felmerül az a kérdés is, vajon gazdáink milyen nyersanyaggal dolgoznak.
A marhahús Brazíliából érkezik, a cukor Dél-Amerikából, gyanús csirke Ázsiából, olcsó élelemmel elöntve a piacokat, ami "csökkenti” az árakat, de gyakorlatilag korlátozza az európai termelést.
A kérdés tehát ez: meddig kell fejet hajtanunk az ipari lobbi előtt?
Miért nem lehet, hogy európai gazdákat támogassunk ismét, éppen olyan időszakban, amikor rés nyílt a piacon és megvan a lehetőség a termelés bővítésére, a tej vagy a keményítő kvótaemelésére például, amelyre folyamatosan megvan az igény Lengyelországban és más kelet-európai országban.
(EL) Elnök úr, a kenyér, a tej, a burgonya és más élelem áremelkedése, amely sok esetben tízszer nagyobb, mint az infláció, nagyon akut probléma, elsősorban az alacsony bevétellel rendelkezők körében, akik a pénzt jórészt élelemre költik.
Ez a probléma nem a semmiből bukkant elő.
Tudjuk jól, hogy az élelmiszerágazatot néhány vállalat irányítja, akik a termelők és a fogyasztók kárán hatalmas nyereségre tesznek szert. A fogyasztói árak többszörösen meghaladják a termelői árakat a sok közvetítő és a piaci monopólium miatt.
Ezért nő egyre a világpiaci kereslet az élelemért és a takarmányért. A gabonát és a repcemagolajat bioüzemanyag gyártására használják fel, de nem környezetvédelmi okokból, hanem az olajipari óriáscégek profitszerzése érdekében.
Az árak lezuhantak, a gabonatermelés támogatását célzó EU intervenciót eltörölték, emellett kötelező területpihentetésre is sor került a KAP miatt.
Fenti tényezők együttesen, rossz időjárással karöltve természetes, hogy borzalmas hatást váltanak ki. Az EU tartalékai és termelése drasztikusan lecsökkent.
A kereskedelem és az ipar alaposan ki is használta a helyzetet, a gazdák és a fogyasztók kárára.
Ezért nőttek az élelmiszer- és takarmányárak.
Az emelkedés rontotta a munkások helyzetét, növelte az alultápláltak arányát és csődbe vitte az állattenyésztéssel foglalkozó kis- és középvállalkozásokat.
A görög állattenyésztők kétségbe vannak esve: lépéseket tesznek, hogy állami támogatást szerezzenek és túléljék a nehéz időszakot.
A Miniszterek Tanácsának szeptember 26-ai döntése a kötelező területpihentetésről, felfüggeszti az import gabonával kapcsolatos kötelezettségeket és más lépéseket foganatosít, ami - s erre már ön is utalt biztos asszony - enyhíti némileg a bajt, de meg nem oldja.
A döntés félmegoldásokat javasol, amelyek természetüknél fogva nem elegendőek.
Alapvető változásokat eredményező döntésekre van szükség a termelés fokozására, az árakat ellenőrizni kell, a kartellek és a spekuláció ellen pedig erélyesen fel kell lépni.
(DE) Elnök úr! Biztos asszony!
Hölgyeim és uraim! Örömmel tölt el, hogy alkalmunk van erre a vitára a biztos asszonnyal.
Az árucikkek ára nő, ezért az emberek egyre több figyelmet szentelnek a mezőgazdaságnak. A helyzet adott, egyrészről - ahogy a biztos asszony és néhány felszólaló is elmondta már - nő a kereslet a harmadik világbeli országokban, másrészről terméskiesés van a hagyományos mezőgazdasági országokban, például Ausztráliában és Új-Zélandon.
Ezért alapvető, hogy mozgósítsuk minden erőforrásunkat Európában.
Láttam például romániai utam során, hogy a megművelhető területnek legalább egyharmada parlagon hever és ez a múltban is így volt.
Jelentékeny erőtartalékaink vannak még az egyes tagországokban.
Az első lépés mindenképpen az lenne, hogy nem hagynánk a földet parlagon heverni.
Mint már elhangzott, gazdaként teljes szívemből hiszem, hogy az elsődleges szempontnak az egészséges élelem termelésének kell lennie, a második legfontosabb a takarmány, a harmadik pedig az energiahordozók termelése kell legyen.
Nem hiszem, hogy az utóbbi idők enyhe áremelkedése olyan árkiigazítást eredményez, amely gazdáink számára ellensúlyozná az elmúlt évtizedekben elszenvedett veszteségeket.
Többen kiemelték, hogy a nyersanyagárak 10%-kal emelkedtek, miközben egyes esetekben 40-50%-os az árnövekedés a kiskereskedelemben.
Például a vaj esetében s úgy gondolom, ez nem méltányos.
Nekünk gazdáknak egyik reakciónk az lehetne, ha termelőszövetkezetekbe tömörülnénk és termelői szerződéseket kötnénk, megragadva így a kiskereskedelmi monopolhelyzet okozta probléma üstökét.
(HU) A mostani vita is pontosan megmutatja, hogy mennyire különbözőek az itteni vélemények.
Én Stevenson úrral értek egyet, ugyanis ez az áremelkedés csak nagyon kis mértékben jelent jövedelememelkedést a termelők számára, ezt döntően a kereskedelem, az áruházláncok, a spekulánsok viszik el.
Másik ilyen probléma, hogy a gabonatermelők nagyot nyernek ezen az ügyleten, az állattenyésztők pedig rengeteget veszítenek.
Tehát nem lehet ezt: különböző szektorok vannak, amelyek a közös agrárpolitikának édesgyermekei és mostohagyermekei, a mostohagyermekek még mostohábbak az áremelkedés következtében, és a gazdagok még gazdagabbak.
Én egyetértek Graefe úrral is, hogy jó, hogy emelkednek az árak, de kinek emelkedik ez az ár?
Ezek az ellentmondások tovább nőnek és sajnos, sajnos a közös agrárpolitika torzulásai ezeket a torzulásokat még tovább mélyítik, még tovább fokozzák.
Ezért kell a közös agrárpolitikát alapvetően újragondolni, mert minden egyes közbelépés csak kozmetikázás.
Addig, amíg az állattenyésztők, a szőlő-bor, a zöldség-gyümölcs, a sertés-baromfi mostohagyermek, addig nem lesz normális közös agrárpolitika.
Köszönöm.
(ES) Elnök úr, amint azt már említettem a múlt havi, kötelező területpihentetés felfüggesztéséről szóló parlamenti vita során, amely szintén éjszakai ülés volt, a mezőgazdasági árak növekedésének olyan mélyreható vitákat kellene gerjesztenie, amelyek a KAP jelenlegi irányával kapcsolatosak.
Hamarosan asztalon lesz az Európai Bizottság KAP állapotfelméréssel kapcsolatos közlése, de attól tartok, hogy a közlésben a közösségi végrehajtó szerv nem lesz olyan bátor, hogy beismerje, a piaci liberalizációnak ára van, s ezt az árat a gazdák és a fogyasztók most fizetik meg.
Sok parlamenti képviselő mindig is a piaci beavatkozás eszközei ellen foglalt állást és tevékenyen hozzájárult ahhoz, hogy az európai fogyasztók fejében negatív kép alakuljon ki a KAP-pal kapcsolatban.
Amint azt már elmondtam a legutóbbi plenáris ülés alkalmával, szeretném tudni, hogyan magyarázzuk meg a polgároknak, hogy alig van eszközünk az Európai Unióban a mezőgazdasági áremelkedések fékentartására.
Érdemes volna továbbá arról is megkérdezni az Európai Bizottságot, hogy becslésük szerint mennyit kell az európai polgároknak az áremelkedésért fizetni s ezt az árat össze kell hasonlítani a KAP szabályozása után fennálló árral.
Arra is nagyon kíváncsi lennék, hogy a polgárok a következő években végül nyerni fognak-e azon, hogy a piacok felszabadultak és a közvetlen támogatások drasztikusan lecsökkentek, amitől az európai gazdák szenvednek, vagy sem.
Bemutatok önöknek egy statisztikát, amely véleményem szerint nagyon fontos: a KAP létrejötte előtt, 1961-ben, kétszer olyan magasak voltak a takarmánykészítéshez szükséges nyersanyagárak, mint 20 évvel később.
A KAP elfogadható áron garantálta a nyersanyagellátást, ugyanakkor az európai fogyasztók is sokat nyertek az alapvető árucikkek méltányos árképzése révén.
Olyan országban, mint az én hazám, Spanyolország, olyan alapvető árucikkeknek emelkedik az ára, mint a tej.
Úgy vélem, hogy az európai kormányok gazdasági és pénzügyminisztereinek jobban kellene aggódnia azok miatt a negatív következmények miatt, amelyeket az áremelkedésből adódó infláció okoz majd országaikban.
(ES) Elnök úr!
Biztos asszony! Aki ma este itt van, mind tisztában van a gabona és a nyersanyagok áremelkedésének okaival.
Emellett azonban válaszaiban finoman említést tett egyéb okokról is.
Novemberben előadja majd a KAP állapotfelméréssel kapcsolatos előterjesztését és most elő szeretném Ön elé terjeszteni elgondolásaimat és azt mondom, remélem, hogy ebben a állapotfelmérésben kielemzi majd, vajon a KAP megfelelő válaszokat ad-e a világpiaci kihívásokra, különösen azért, mert meggyőződésem szerint az európai termelés csökkenése elsősorban azért következett be, mert a közösségi szakértők híján voltak az előrelátásnak.
Át kell vizsgálnunk a szélsőségesen leapadt készletekre vonatkozó politikákat.
A Közösség intervenciós tárolóinak a szerepe az lenne, hogy védőhálóként biztosítsák az ellátást olyan időszakokban, mint a mostani, de nincs kínálat és a közösségi tározók üresek.
Biztos asszony!
Komoly aggodalommal töltenek el az európai állattenyésztést sújtó következmények, amelyek a takarmányárak emelkedéséből adódnak. Nagyon negatívak a hatások, főleg a kis- és közepes méretű gazdaságokra nézve.
Elnök úr, nagyon időszerű ez a vita.
Mindnyájan tudjuk, hogy a gabonaárak az egekbe szöktek, az okok is ismertek.
Biztos asszony, tény, hogy rá vagyunk utalva a gabonaimportra és az Európai Unión kívűlről származó helyettesítőkre, leginkább az Egyesült Államokból származó árura.
Ennek tükrében aggodalommal tölt el, hogy milyen lassú az új gabonafajták jóváhagyása.
Tudom, hogy ez nem feltétlenül a Bizottság hibája.
A nemzeti kormányok hibája, mert ők élhetnek ellenvetéssel.
Önnek kell döntenie és remélem minél hamarabb megteszi.
Arra biztatnám, hogy a már elbírálási folyamatban levő fajták esetében gyorsítsák meg a döntési eljárást.
Ha az árak nőnek, a költségek óhatatlanul a vevőre hárulnak.
Ezt senki nem szeretné, de ezen a ponton szembe kell néznünk a szupermarketek hatalmával.
Graefe zu Baringdorf urat lassan 19 éve ismerem - amióta ebben a Parlamentben vagyok.
El kell mondjam, hogy néha beletalál, ám néha mellétrafál: ebben az esetben melléfogott.
Nem vagyok az áremelkedések ellen, ha azt a termelő is, a feldolgozó is és a vevő is érzékeli.
Nem csak ezt a kérdést, hanem a génmódosított gabona témáját is meg kell tárgyalnunk.
Az Európai Unióba élelmet hozunk be, amelyet az üzletekben megvásárolnak és közben fogalmunk sincs, hogyan termelték.
Nincs meg az importáruk nyomonkövetése.
Akárhogyan is termeszthették azt az árut.
Ezzel szembesülnünk kell.
Rengeteg hús érkezik Brazíliából, csak hogy egy országot emeljek ki az említettek közül, ahol szinte biztosan génmódosított búzát használnak takarmányként.
Hogyan is állapíthatnánk meg a különbséget?
- (FR) Elnök úr!
Biztos asszony!
Hölgyeim és uraim! Szeretnék a szerzőknek gratulálni ehhez a határozathoz és biztosítani őket támogatásomról.
A gabonaárak emelkedése és az ebből származó élelmiszerár-emelkedés jól tükrözi Európa függőségét a mezőgazdasági világpiac ingadozásaitól.
A helyzet elfogadása annak elfogadása, hogy a fogyasztók a piacok korrekciós időszakában kiigazítási változókká válnak.
A helyzet elfogadása azt is jelenti, hogy tagadjuk a szupermarketek befolyását, amelyek hozzájárultak ahhoz, hogy 40 éven keresztül csökkentek a termelői árak, s közben maradtak vagy emelkedtek a fogyasztó árak.
A növekvő árrést arra lehetett volna, vagy kellett volna felhasználnia a szupermarketeknek, hogy tompítsák a mezőgazdasági nyersanyagár-emelkedés hatásait olyan válsághelyzetekben, mint a mostani.
Világos, hogy nem ez történik.
A nagy üzletláncok továbbra is visszaélnek hatalmi helyzetükkel, a Bizottságnak pedig sürgősen tárgyalnia kellene a kérdést annak érdekében, hogy ne váljanak az európai fogyasztók ennek az igazságtalan és veszélyes rendszernek a túszává.
a Bizottság tagja. - Elnök úr! Igyekszem néhány felmerült kérdésre válaszolni.
Először is, egyetértek mindazokkal, akik szerint jó látni és elégedettségre ad okot, hogy a piac működik, csakúgy, mint az általunk foganatosított reformok.
Ez a cél lebegett a szemünk előtt, amikor a mezőgazdaság reformját véghezvittük és most megnyílt a gazdák számára a lehetőség, hogy maguk tegyenek válaszlépéseket a piaci változásokra és - a gazda szemszögéből nézve - pontosan ezt akarjuk elérni.
Fontos észrevennünk, hogy az áremelkedés nem európai, hanem világpiaci jelenség, éppen ezért olyan nehéz ellene megfelelően intézkedni.
Szeretnék válaszolni az export-visszatérítés bevezetésének ötletére.
Úgy gondolom, hogy éppen a rossz jeleket küldené az ágazat felé, azaz folytatódna a termelés és csak kitolná a fájdalmat addig a pontig, amíg áremelkedést tapasztalunk - itt elsősorban a sertéshúságazatra gondolok.
Árprés addig lesz, amíg a kereslethez mérten túltermelés van.
Az árak aláhullnak, mint ősszel a levél; tudjuk előre, a ciklus része, hogy ősszel mindig nyomott a sertéshús ára.
Hadd térjek ki a bioüzemanyagra, amely a Bizottság által 2007. január 10-én bejelentett kötelező célszámok értelmében 2020-ra a teljes közlekedési üzemanyagszektor 10%-át adja majd.
Soha nem nem állt szándékunkban, hogy ez kizárólag európai termelésből származzon: importra lesz szükségünk.
Fontos azonban, hogy már az első nemzedékkel kezdjük, így ösztönözve kutatóintézeteinket arra, hogy megleljék azt az aranyat érő megoldást, amelynek köszönhetően nem csak gabonából, hanem szalmából, faforgácsból és vágóhidak melléktermékeiből állítsák elő a bioüzemanyagok második nemzedékét.
Van tehát potenciál és becslésünk szerint 2020-ra 20-30%-nyi jön majd a bioüzemanyagok második nemzedékéből, sőt ettől jobbat is el tudunk érni, ha jobban ösztönözzük a kutatási beruházásokat.
Ami a GMO-kat illeti, teljes mértékben biztosíthatom önöket arról, hogy a Bizottság tisztában van a nem összehangolt engedélyezések okozta gondokkal.
Tetten érhetők a következmények a Mezőgazdasági Bizottság legutóbb közzétett - interneten is elérhető - jelentésében, amely három forgatókönyvet vázol.
A Bizottság jelenleg azon dolgozik, hogy a legjobb módját találja meg a probléma megoldásának anélkül, hogy kompromisszumot kelljen kötni a kockázatmendzsment emberi és környezetvédelmi szempontjait illetően.
Komoly fejlődést értünk el a folyamatidők csökkentése terén - azt az időszakot illetően, amely a génmódosított fajták engedélyeztetéséhez szükséges.
Példaként kiemelném az Európai Élelmiszerbiztonsági Hatóság elkötelezettségét, amelynek értelmében hat hétre rövidíti a teljesség ellenőrzését, míg korábban jóval hosszabb volt ez az időszak.
Arra is számítok, hogy a tagországok még erőteljesebben fogják támogatni a Bizottságot az engedélyeztetési eljárás idejének csökkentésében.
Lépéseket tettünk ebbe az irányba, hogy erősíthessük a tagországok támogatását az engedélyeztetési eljárásban.
Eltökélt vagyok jól működő intézkedések foganatosítása iránt, hogy biztosítani lehessen a takarmányozáshoz köthető kereskedelmi tevékenységek zökkenőmentességét, amelyek egyébként negatívan érintenék gazdáinkat.
Ugyanakkor elkötelezett vagyok amellett is, hogy a legmagasabb fokú élelmiszerbiztonsági előírások jussanak érvényre, ha új génmódosított élelmiszerek piacra jutásáról van szó és természetesen kereskedelmi partnereinknek tisztában kell lenniük minden olyan szabályozással, amelyet az Európai Unióban alkalmazunk.
Mindössze két napja, hogy hazatértem Argentínából és Brazíliából.
Egyértelműen közölték velem, hogy képesek lesznek GMO-mentes termékek leszállítására, elsősorban szójára és kukoricára, de azokat a génmódosított termékekre is, amelyeket Európában engedélyeztek.
Azt is elmondták, hogy tudatában kell annak lennünk, hogy így drágább lesz.
Ha készek vagyunk magasabb árat fizetni, leszállítják, de észben kell tartanunk, hogy más vevőik is vannak, és itt Kínát emelték ki, mint nagy vevőjüket.
Biztos vagyok abban, hogy visszatérünk még a témára.
S abban is biztos vagyok, hogy még azelőtt, hogy túl késő lenne.
Hat határozati tervezetet kaptam, melyeket az eljárási szabályzat 108(5) cikke alapján nyújtottak be.
A vitát lezárom.
A szavazásra 2007. október 25-én, csütörtökön kerül sor.
Zöld könyv: A dohányfüstmentes Európáért, uniós szintű politikai lehetőségek (vita)
A következő napirendi pont Florenz úr jelentése a Környezetvédelmi, Közegészségügyi és Élelmiszer-biztonsági Bizottság részéről a következő Zöld könyv témájában 'A dohányfüstmentes Európáért: uniós szintű politikai lehetőségek'.
előadó. - (DE) Elnök úr!
Biztos úr! Örömmel tölt el, hogy az Európai Unió ismét megvitatja a cigarettafogyasztás témáját.
Csak az én hazámban naponta 350-en halnak meg a cigarettázás következtében, tehát nagyon is helyénvaló, hogy európai szinten foglalkozzunk a kérdéssel.
Örülök, hogy a Bizottság európai kezdeményezést indított útjára, amelynek célja a cigarettázás tilalma éttermekben, kávézókban és közintézményekben.
Úgy vélem, ez a helyes megközelítés.
Arról lehet vitatkozni, hogy európai szintű törvényalkotás vagy tagországi szabályozás szükséges-e, amely majd az európai keretek részévé válik.
Azok, akik még mindig úgy gondolják, hogy minderre nincs szükség, emlékezzenek arra, hogy a levegő minőségéről szóló irányelv keretében, amelyet néhány hete fogadtunk el, arról vitatkoztunk, hogy a levegőt illetően 20 vagy 25 ppm mennyiségű finomszemcse-tartalmat fogadunk-e el.
Biztos asszony, ez a szám egy átlagos kocsmában 540 gramm, sőt éjfél után az "Aviateur”-ben, a környék népszerű kocsmájában 1730 gramm, úgyhogy jól érzékelhető, milyen nagyok a különbségek és mennyire szükséges erről beszélnünk.
Másik fontos szempont, amellyel jómagam régóta foglalkozom, az adalékanyagok kérdése.
Még most is 600 különféle adalékanyag adható a cigarettához, közülük 70-80 "fekete listán” van.
Erősen mérgezőek és rákkeltőek, károsítják a fiatalok termékenységét és függőségbe ránthatják őket.
Ezeket az anyagokat nagyon alapos vizsgálat alá kell vetni, amelynek költségét természetesen a gyártónak kell állnia.
Kyprianou biztos véleménye, ami szerint az utolsó fillért is az ipar számára szükséges tesztekre kellene költeni, szánalomra méltó.
A költségek kérdését a Bizottsággal együtt tisztázni kell.
Hiszem, hogy még sok patogén adalékanyagra bukkanunk a dohánytermékekben.
Mindenesetre a cigaretta ezt leszámítva is veszélyes.
Számomra másik fontos pont, hogy hosszútávon rávehetjük a gyártókat arra, hogy a dohány okozta kiadásainkból ők is vegyék ki a részüket.
Több területen sikeresen alkalmazzuk a gyártói felelősség elvét: ha az ember az autójával a kocsi meghibásodása miatt az árokba hajt, az autógyártónak fizetnie kell.
Biztos úr, szeretném látni, hogy a dohánytermékeknél erőfeszítéseket tesz a költség-visszatérítés elvének bevezetésére, hiszen ha belegondolunk, egyedül az én hazámban 50 milliárd eurót költünk arra, hogy a dohányosok ismét talpra álljanak.
Miért kell olyannak is fizetnie ezért, aki soha életében nem gyújtott rá?
Nagy igazságtalanság ez, ezért örömmel látnám, ha a Kamarának ez a fele, amely társadalmi felelősséget érez, keményen dolgozna a témán.
A költségeket oda kell irányítani, ahova tartoznak - azokhoz, akik felelősek érte, a gyártókhoz.
Természetesen tisztában vagyok vele, hogy ők is tovább fogják hárítani a költségeket, de hát így mennek a dolgok egy szociális piacgazdaságban.
Évente több ezren halnak meg a dohányzás miatt Európában.
Ezért megfelelő és szigorú szabályozást kell alkalmaznunk.
a Bizottság tagja. - Elnök úr! Először is szeretnék gratulálni és köszönetet mondani az előadónak, Florenz úrnak.
Azt hiszem, ő is és más jelen levő kolléga is emlékszik első meghallgatásomra az Európai Parlamentben, amelyen egyébként ő elnökölt, amikor is nagyon komolyan elköteleztem magamat: füstmentes Európát szeretnék látni.
Hiszem, hogy lassan-fokozatosan haladunk a cél felé.
Szeretném Florenz úrnak megköszönni munkáját és elkötelezettségét az ügy iránt.
S ha némi személyeset is megenged, elnök úr, szeretnék ezúton Florenz úrnak boldog születésnapot kívánni.
Tudom, hogy tegnap volt a születésnapja.
Nem fogom elárulni, hány éves, mivel nem szeretném, ha intézményeink között feszültség lenne, mindenesetre kívánok neki hosszú boldog munkaéveket.
Szeretném elmondani, hogy az Európai Unióban a füstmentes környezet kialakítását illetően jó úton vagyunk és sokat fejlődtünk a három évvel ezelőtti állapothoz viszonyítva, amikor - ha jól emlékszem - csak Írországban és a rendelkezéseket éppen akkor bevezető Olaszországban biztosították a füstmentes környezetet.
Ma már sokkal több országban vannak érvényben ezek az átfogó intézkedések, igaz néhol vannak kivételek, erre mindjárt rá is térek.
Mindenesetre úgy hiszem, hogy a Bizottság, a tagországok és legfőképpen a Parlament közreműködésével közös erőfeszítésre van szükség.
El kell mondanom, hogy a Parlament munkája a Dohány Irányelv megalkotásában létfontosságú volt és szeretném a mai jelentést mint a füstmentes környezet politikájának támogató kiadványát elővezetni.
Továbbá nagy örömmel el tölt el, hogy a jelentés nagyon pozitívan és építő módon viszonyul a Bizottság Zöld Könyvéhez, különös tekintettel a Bizottság azon álláspontjának támogatásához, amely szerint csak a teljes tilalom biztosíthat megfelelő védelmet a polgárok és a munkavállalók egészségének.
Őszintének kell lennünk.
Először is, az átfogó tilalom megóv a passzív dohányzástól, elbátortalanítja az embereket, elsősorban a fiatalokat, ha dohányozni kezdenének és sokakat ösztönöz a leszokásra.
Az egyes üzemeltetők, elsősorban a szórakoztatóipar üzemeltetői körében új szolgáltatási szintet hoz létre, hiszen a hatékonyság érdekében elkülönített terméket, hitelesített, negatív légnyomást, külön szellőzőrendszert kell kiépíteni - ez további költségeket jelent, amelyeket nem minden üzemeltető bír felvállalni.
Sokkal jobb színvonalú szolgáltatást eredményez és könnyebb az előírások betartatása, ha azok mindenkire vonatkoznak.
Európai és máshonnan származó adatok bizonyítják, hogy ahol bevezették a tiltó rendelkezéseket, nem érte negatív hatás a vendéglátóipart.
Sőt néhány esetben megnőttek a bevételek.
Számomra az eredmény a fontos, hiszen azt kívánjuk elérni.
A folyamat, amely során elérjük céljainkat, nem annyira fontos számomra, legyen az európai, nemzeti vagy regionális szabályozás adott esetben, feladatunk, hogy elérjük a célunkat.
Készen állok arra és hajlandó vagyok elfogadni a "lépésről lépésre” megközelítést, feltéve hogy a végén, de nem túl sokára, megvalósul a cél, azaz az átfogó tilalom bevezetése.
Hol tartunk most?
Erről szeretnék most beszélni.
Korlátlan tilalom van érvényben Írországban és az Egyesült Királyságban - az Egyesült Királyság teljes területén.
Svédországban, Olaszországban, Máltán, Litvániában, Észtországban és Finnországban meglehetősen alapos dohányzást tiltó rendelkezéseket vezettek be még akkor is, ha kivételek vannak külön lezárt szobákat illetően, ahogy azt már korábban elmondtam, külön szellőzőrendszerrel.
A vendéglátóhelyeket illetően néhány kivétel engedélyezett Belgiumban, Spanyolországban és Hollandiában, de a szabályok ugyanazok.
Ausztriában és Németországban is vannak előrelépések, ott a jelenlegi szabályozásokat szigorító kezdeményezések vannak folyamatban.
Mint tudják, a Zöld Könyv immár rendelkezésre áll.
A Tanácsban konzultációt és vitát folytattunk a témában és most az Európai Unió hozzájárulásával és mindezt figyelembe véve annak az eldöntése következik, hogy mi legyen a következő lépés Európai szinten.
Elköteleztük magunkat a nemzetközi szintű kötelezettségeket meghatározó Dohányzás Elleni Nemzetközi Keretegyezmény mellett is - mindezeket a tényezőket figyelembe vesszük a következő lépések meghatározásánál.
Még egy pontot szeretnék kiemelni, amelyről a jelentésben is szó esik, a Dohánytermékek Irányelvét, amely hiszem, hogy nagyon fontos kérdés.
Elkészül majd az év folyamán egy második jelentés is, amely az irányelv végrehajtásáról fog szólni, kielemzi a végrehajtás állapotát és kiemeli azokat a területeket, ahol a jövőben módosításokra lesz szükség.
Az első jelentést fogja életre hívni, azt fogja górcső alá venni.
Sok olyan dolog, amely a mai jelentésben benne van, a miénkben is benne lesz, például a dohány összetételének szabályozása, címkézési előírások, valamint a termékek és gyártók felelőssége.
Két pontot szeretnék megemlíteni.
Egyik a képi figyelmeztetések kérdése.
Mint tudják, fényképes adatbázist hoztunk létre, amelyet erre a célra használhatunk fel, de el kell ismernem, nagy csalódást okoz, hogy csak kevés tagállam használta ezt ki.
Igazán sajnálom.
Most átfutok a jegyzeteimen, csak Belgium vezette be a képi figyelmeztetést.
Románia jövőre, utána az Egyesült Királyság valamikor a jövő év folyamán.
A finn és a lett kormány is elkötelezte magát, hogy a közeljövőben bevezetik, ez több felhívás és ösztönzés után történt meg.
Több olyan ország van az Unión kívül, például Svájc és Új-Zéland, amelyek licenc-megállapodásokat kötöttek velünk, amelynek keretében használhatják képeinket és javaslatainkat, tehát számomra az európai uniós helyzet nagy csalódás, ezért nagyon komolyan fontolgatjuk, hogy a jelenlegi irányelvet módosítjuk és kötelezően előírjuk a tagállamoknak a képi figyelmeztetések bevezetését.
Nagyon érdekesnek találom azt a parlamenti indítványt, amely szerint a doboz mindkét oldalán jelenjen meg képi figyelmeztetés.
Ezt mindenképpen megfontoljuk.
S végül, mindenhol alkalmazzák már a dohányreklám tilalmát.
Voltak gondok egyes tagállamokkal.
Sikerült azonban a gondokat megoldani, némelyiket jogi úton, másokat meggyőzéssel, de ma már mindenhol egyformán érvényben van a tilalom.
Egy érdekes fejlemény, amelyet kiemelnék, az a kezdeményezés, amelynek keretében nem EU-s tagországokat igyekszünk meggyőzni arról, hogy ne engedélyezzék a dohányiparnak a Formula 1-es versenyek támogatását.
Mint tudják, területeinken kívül nincsenek jogi eszközeink, de mivel az eseményt egész Európában közvetítik, minden európai polgár láthatja a hirdetéseket, amelyek a fiatalokra is hatással vannak, s így a reklámok aláaknázzák az európai jogi szabályozást és politikákat. Ezért vettem fel a kapcsolatot a magánszektorral és azokkal az országokkal - még három ilyen állam van -, ahol még engedélyezett a dohányreklám a versenyeken.
Remélem hamarosan érünk el eredményeket, addig is harcolok az ügyért.
Szeretném ismét megköszönni az előadónak és a Parlament képviselőinek, hogy ilyen elkötelezettek az ügy mellett.
Számomra, s ezt már az első napon elmondtam, nagyon rossz érzés, hogy az Európai Unióban a magas iskolázottság és életszínvonal ellenére emberek olyan betegségben halnak meg, amely megelőzhető.
Több, mint 600 ezer ember hal meg dohányzáshoz köthető betegségekben.
Hiszem, hogy az életmód-váltást kell ösztönöznünk.
a PPE-DE képviselőcsoport nevében. - (NL) Elnök úr!
Hölgyeim és uraim! Éppen 20 évvel ezelőtt a belga egészségügyi miniszter irodájának jogtanácsosaként alkalmam volt azokat a szabályozásokat előkészíteni, amelyek az első, közintézményekre vonatkozó dohánytilalmi rendelet kialakulásához vezettek az akkori Európai Közösségben.
Hölgyeim és uraim! Az az érzésem, hogy a holnap szavazásra bocsátandó határozattal úttörő szerepet vállalunk magunkra ezen a téren is.
A Zöld Könyv kezdeményezése és Florenz úr kiváló jelentése kétségkívül kijelölte számunkra az utat.
Aki elolvassa a határozatot, csak egyféle következtetésre juthat: az Európai Parlament a dohányzás ellen, a zéró-tolerancia politikája mellett teszi le a voksot.
A káros adalékanyagok azonnali betiltása szükséges, hiszen ez a termékfelelősség alkalmazása a gyártók részéről - ezek kiragadott példák, amelyek önmagukért beszélnek.
A közintézményekben, járműveken, zárt munkaterületen - ideértve az étkeztető és italmérő helyeket is - alkalmazandó teljes tilalomért szintén kiállunk.
Képviselőcsoportom álláspontja azonban, hogy egyes tagországokban a nemrégiben elfogadott rendelkezések miatt több ágazatban nagy beruházási vonzata van a változásoknak - s még nem írták le -, amelyet szintén figyelembe kell venni.
Szemmel tartva az említetteket, továbbra is következetesen és habozás nélkül harcolnunk kell azért, hogy a teljes tilalom legyen érvényben ezeken a helyszíneken is.
A zászló nekünk áll.
Ha hihetünk az Eurobarometernek és egyéb felméréseknek, polgáraink teljes mértékben támogatnak.
Ha még bárki is kételkedne az intervenció szükségességében, annak szeretném elmondani, hogy hétfő délutántól kezdve, amíg itt vagyunk Strasbourgban, 480 európai hal meg a passzív dohányzás miatt.
Hölgyeim és uraim! Fel kell lépnünk ez ellen.
Képviselőcsoportom is hajlandó teljes erővel fellépni és támogatni minden dohányzásellenes mozgalmat.
a PSE képviselőcsoport nevében. - Elnök úr, a Nemzetközi Rákkutatási Ügynökség megvizsgált minden elérhető bizonyítékot a passzív dohányzással és a rákkal kapcsolatban.
A nemzetközi tudósokból álló független kutatócsoportot a WHO hívta össze 12 országból.
Megállapították, hogy a passzív dohányzás rákkeltő és a passzív dohányzásra való kitettség a nemdohányzók körében - ijesztő szám - 25-30%-kal növeli a tüdőrák kialakulásának kockázatát.
Kétségtelen, hogy az embereknek munkahelyükön és zárt nyilvános terekben is joguk van arra, hogy mások füstjétől védve legyenek.
Emlékezzünk rá, a népesség többsége nem dohányzik.
A probléma kezelésének legjobb módja, hogy tagállami szinten átfogó szabályozást hozzanak létre, amely célul tűzi ki a munkahelyek és zárt közösségi terek füsttilalmát.
Ezért nem értek egyet Florenz úr 3. módosításával a korlátozott kivételeket illetően.
Minden kivételt minimum szintre kell szorítani.
A 2. módosítással sem értek egyet, amely eltörli a Keretirányelv módosítási javaslatát a munkahelyi biztonságról és egészségről, amelynek értelmében minden munkáltató köteles füstmentes munkahelyi légkört biztosítani.
Azokat a javaslatokat is elutasítom, amelyek szerint kivételt élveznének az ételeket fel nem szolgáló kocsmák és bárok.
Az Egyesült Királyságban például az elmaradott részeken a kocsmák fele nem szolgál fel ételt, míg a gazdag kerületekben a negyedük.
Úgy gondolom továbbá, hogy alapvető az emberek tudatosságának erősítése a dohányzás veszélyeit illetően.
A nagyobb és hatásosabb képek alkalmazása ide tartozik, ezért nem támogathatom a 6. módosítást, amely a 16. paragrafust törölné, mely paragrafus éppen ezeket a képeket taglalja.
Azt hiszem mindnyájan egyetértünk abban, hogy cselekednünk kell a fiatalok megóvása érdekében.
Minél fiatalabban kezdi valaki a dohányzást, annál nehezebb neki később leszoknia.
Ezért kérem fel önöket a 4. módosítás támogatására, amely a fiatal dohányosok számának 50%-os csökkentését tűzte ki célul 2025-ig, valamint Florenz úr 1. módosításának elutasítására, amely ezt a paragrafust hivatott eltörölni.
A dohányzás borzalmas egészségügyi problémákhoz vezet dohányosok és nem dohányosok esetében egyaránt és tudom, hogy néhány kollégám alternatívaként a snüsszt támogatja.
Nem támogathatok olyan intézkedéseket, amelyek a snüssz elterjedéséhez vezethetnek, mivel ennek a dohányterméknek is megvan a maga egészségügyi kockázata, ideértve a szájrákot.
Nem látom értelmét annak, hogy másik káros anyaggal váltsuk ki az előzőt.
S végül, ha komolyan gondoljuk polgáraink egészségének javítását, minden tagállamot arra kell buzdítanunk, hogy tegye meg a megfelelő lépéseket a füstmentes Európáért.
Javasolnám, hogy kezdetnek nagyszerű lenne a füsttilalom érvényre juttatása saját parlamenti épületeinkben.
az ALDE képviselőcsoport nevében. - (NL) Elnök úr, a bizottsági Zöld Könyv és Florenz úr jelentésének időzítése kiváló.
Nagyon időszerű volt már, hogy az Európai Unió visszatérjen a dohánykérdésre, túl sokáig övezte csend a témát.
A Florenz jelentés helyesen összpontosít a fiatalok dohányzására és a passzív dohányzás káros hatásaira, többek között munkahelyeken, középületekben, étkező- és italmérő helyeken.
Ami a fiatalokat illeti, kutatások szerint a dohányosok 90%-a 18. életévénél korábban kezd dohányozni.
Örömmel fogadom a Florenz jelentés nagyra törő célját, amely szerint jelentősen csökkenteni kell a dohányzást ebben a korcsoportban.
Végül is, a fiatalokra jobban lehet hatni, ráadásul a káros hatások sokkal erőteljesebben jelentkeznek ebben a korcsoportban.
Remélem, hogy a tagállamok - amelyek természetesen úgy gondolják, hogy ők is mindent meg tudnak tenni az ügyért és nekünk semmi esetre sem kell a folyamatokba túlságosan beavatkozni - reagálnak a Ház felhívására és elkötelezik magukat amellett, hogy 2025-ig megfelezik a károsítás mértékét a fiatalok között s egymással egyetértésben megteszik a megfelelő lépéseket.
Ami a passzív dohányzást és az általános füsttilalmat illeti, az alapvető liberális elv szerint az egyén személyes szabadsága ott végződik, ahol a másiké kezdődik - mi illusztrálhatná jobban ezt az elvet, mint a nem kívánt passzív dohányzás?
A passzív dohányzás károsítja a közegészséget és költségekkel terheli meg az európai gazdaságot.
Évente több, mint 79 ezer ember hal meg a passzív dohányzás következében az EU tagországaiban és bizonyítható, hogy a munkahelyi passzív dohányzás miatt hétezren haltak meg 2002-ben az Unióban, míg az otthoni passzív dohányzás miatt halt meg a maradék 72 ezer.
Természetesen bőségesen áll rendelkezésre tapasztalat a füsttilalommal kapcsolatban Írországból, Skóciából, Olaszországból és az összes tapasztalat pozitív.
Ezeknek az országoknak a beszámolói - amelyekben a kezdeti szkeptikusok véleménye is helyett kapott - végül szintén pozitív.
Kecsegtető tehát a füsttilalom európai szintű bevezetése.
Legutóbb a Környezetvédelmi, Népegészségügyi és Élelmiszerbiztonsági Bizottságában a Ház leszavazta az európai füsttilalmat, meghagyván az intézkedés lehetőségét a tagállamoknak.
Úgy vélem ez a helyes döntés, hiszen egy ilyen ellentmondásos kérdésben jobb, ha az emberekhez legközelebb eső szinten - jelen esetben nemzeti és regionális szinten - születik meg a döntés.
Ezért a legtöbb, amit jelenleg elérhetünk, hogy azok az országok, amelyek már bevezették a füsttilalmat, szabad akaratukból aláírnak egy európai kartát, hogy még világosabban kinyilvánítsák álláspontjukat a fogyasztóknak.
Ami egészen kiváló - és ebben a tekintetben dicséret illeti a biztos urat a Zöld Könyvért -, hogy a vitát elősegítették az utóbbi fejlemények.
A téma minden tagországban napirenden van.
Elnök úr, szeretném elmondani zárógondolataimat a dohánytermékek irányelvével kapcsolatban.
A Florenz jelentés is az irányelv áttekintését szorgalmazza.
Támogatok minden olyan felvetést a jelentésben, amely a képi figyelmeztetésekkel kapcsolatos.
Tragikus, hogy ilyen kevés tagállam használta ki ezt a lehetőséget, személy szerint én ennek jogi előírását támogatnám.
Sőt, ezeket a figyelmeztetéseket más módon is lehetne használni, például tájékoztató kiadványokon, amelyeken a dohányzás abbahagyásának kanadai tapasztalatairól lenne szó. Ezek a tapasztalatok pozitívak és szerintem mint ötlet kiváló.
a Verts/ALE képviselőcoport nevében. - (DE) Elnök úr, biztos úr, hölgyeim és uraim, bár megkésve, de szeretnék Florenz úrnak boldog születésnapot kívánni.
Tudjuk, hogy a dohányzás öl.
Minden évben 650000 embernek okozza halálát és további 79 ezren halnak meg a passzív dohányzás által.
Örömmel tölt el bennünket, hogy a Környezetvédelmi, Népegészségügyi és Élelmiszerbiztonsági Bizottság ekkora energiával és elkötelezettséggel végzi a munkáját és világos, határozott indítványokat készített.
A polgárok többsége mögöttünk áll.
Közel 70%-uk nem dohányzik, a legtöbb dohányos le akarja tenni a cigarettát és az Eurobarometer felmérése egyértelműen mutatja, hogy a megkérdezettek 86%-a beszüntetné a munkahelyi dohányzást, 84%-uk betiltaná a beltéri dohányzást és 77%-uk egyáltalán nem szeretne éttermi dohányzást.
Emiatt komoly figyelemmel kísérjük az előadó által előterjesztett módosításokat, mivel a 3. módosítás erősen felhígítaná a bizottságunk jelentésében foglaltakat.
Olyan tilalmat vezetne be, amelyben lehetőség nyílna a kivételekre és tudjuk jól, mi szokott történni a kivételekkel - hamar szabállyá válnak.
Németországban például azt tapasztaltuk, hogy a brüsszeli ajánlásoknak és az európai szintű vitának köszönhetően javult a helyzet.
Fatális hiba lenne az EU részéről a folyamat felfüggesztése a fogyasztókat illetően az egészségvédelem terén, illetve ha mindezt nem tudjuk keresztülvinni.
Ezért bízom abban, hogy holnap elutasítjuk a 3. módosítást és bátran kiállunk az európai egészség védelméért, hogy létrejöhessen az egész Európára kiterjedő füstmentes övezet.
a GUE/NGL képviselőcsoport nevében. - (SV) Köszönöm.
Csak az EU-ban 650 ezren halnak meg a dohányzás miatt és 80 ezren a passzív dohányzás miatt.
E szomorú statisztikai adatok azt sugallják, hogy mindent be kell vetnünk a dohányzás ellen vívott harc során.
Karl-Heinz Florenz számos jó indítványt terjesztett be, például a jelenlegi jogi szabályozás szigorítását, elrettentő feliratok elhelyezését a csomagokra, intézkedéseket a fiatalok megóvása érdekében, segítségnyújtást a leszokni vágyóknak és általában támogatás nyújtását a tagállamoknak a dohányzás ellen vívott harcban.
Ez jó dolog.
Ellenzem azonban, hogy több hatalmat irányítsunk át az EU-nak a népegészségügy területén, különösen akkor, amikor maguk a tagállamok is jó munkát végeznek.
A kocsmák füsttilalma jó példa erre.
Legalább 10 uniós országban van érvényben valamilyen, éttermekre és kocsmákra vonatkozó füstkorlátozás.
Írországban kezdődött 2004-ben, utána haladt tovább Svédországba, Olaszországba, Finnországba, Máltára, Belgiumba stb.
Többen haladnak ezen az úton.
Megszakítsuk ezt a ragyogóan terjedő példamutatást egy központi EU-szabályozással?
Nem hiszem, inkább hagyni kell, hogy tovább terjedjen a jó példa.
Szeretném megjegyezni, hogy jelentésében Florenz úr azt írja, fel kívánja szólítani a tagállamokat korlátlan füsttilalom bevezetésére.
Ez nagyszerű s ha jól értelmezem, nincs szükség arra, hogy céljainkat egy vargabetűvel az Európai Bizottságon keresztül érvényesítsük, ahol még mindig fennáll annak a kockázata, hogy a dohányipar lobbistái keresztbetesznek.
S végül, nincs meg a veszélye annak, hogy amit adunk az egyik kezünkkel, azt elvesszük a másikkal?
Arra biztatjuk az embereket, hogy hagyjanak fel a dohányzással, ugyanakkor az EU továbbra is támogatja a dohánytermelést több mint évi 1 milliárd euróval.
1000 millió euró minden évben.
Nyilvánvaló, hogy ezt a támogatást el kell törölni.
Minél hamarabb!
az ITS képviselőcsoport nevében. - (NL) Tisztelt elnök úr!
Hölgyeim és uraim! Nem fogok megismételni dolgokat - négy perc beszédidő túl értékes - azt leszámítva, hogy, mint a legtöbb hozzászóló, üdvözlöm a határozati indítvány átfogó voltát.
A felvilágosító programokat és a preventív intézkedéseket, melyek azt célozzák, hogy az elkövetkező években csökkenjen a fiatal dohányosok száma, csak üdvözölni lehet.
A dohány okozta halálesetekkel veszi fel a harcot, valamint egyéb területeken a közúti és az alkohol okozta balesetekkel is.
Eddig a pontig csatlakozom a konszenzushoz.
Ugyanakkor azonban ésszerűnek kell maradnunk.
Ahogy nem állítjuk le a közlekedést a végzetes balesetek és a mérgező kipufogógázok kibocsátása miatt, vagy tiltjuk be a bort és a sört a májcirózis miatt, amiben néhány politikus szenved, a dohánnyal kapcsolatban is hagynunk kell, hogy a józanész kerekedjen felül, és minden áron kerülnünk kell a képmutatást.
Gondolok például a zöld halál apostolaira a saját hazámban, akik kiállnak a dohány ellen, viszont néhány éve legalizálták a könnyű drogokat.
Ezek marginális hozzászólást jelentenek ehhez a határozathoz, hölgyeim és uraim.
Elvi szinten továbbra is ragaszkodnunk kell ahhoz, hogy ezen a területen nincs szükség a nemzetek felett álló határozatra.
Európának tiszteletben kell tartania a szubszidiaritás elvét egy s mindenkorra, ha ki akar békülni polgáraival.
Például évekkel ezelőtt egy európai direktíva kimondta, hogy a dohányárúkat feliratokkal kell ellátni - ami rendben is van, de azután a bürokrácia hírtelen felütötte a fejét.
A feliratnak a doboz 30%-át be kell fednie; 35%-át, ha kétnyelvű.
A szöveget fekete betűkkel kell kiírni, minimum 3 mm, maximum 4 mm széles fekete keretben, Helvetica betűtípussal, és így tovább.
Európa mindent meg akar határozni, és senki nem érti, hogy honnan ered a közvélemény ezt követő ingerültsége.
Másodszor, hölgyeim és uraim, ott van a dohánytermesztőknek adott támogatás jelentette képmutatás, ami még a tavalyi évben is 900 millió eurót tett ki éves szinten.
Ez most 300 millió euróra csökkent, de ez még mindig többszöröse annak az összegnek, melyet arra a felvilágosításra különítünk el, mely azt célozza, hogy a fiatalok hagyjanak fel a dohányzással.
Párhuzamot vonhatunk nemzetállamainkkal is: Brüsszelben egy doboz cigaretta jelenleg 4,30 euró, melyből 3,30 euró jövedéki adóként a belga államhoz vándorol, mely néhány milliót elkölt dohányzás ellenes felvilágosító programokra.
Az egy év alatt euró milliárdokat kitevő jövedéki adó szolgálhat a tüdőrák elleni küzdelem költségeinek finanszírozására.
Bocsássák meg a cinizmusomat.
Mit fogunk hát tenni?
Szüntessük meg az európai termelőknek nyújtott támogatásokat, és hozzuk őket hátrányos helyzetbe azáltal, hogy a dohánytermékeket külföldről importáljuk?
Ezeket a kérdéseket is meg kell válaszolni, ha az ember a fellengzős érzelgősség hibájába esik; máskülönben félrevezeti a polgárokat.
Sajnos én nem tudom a választ ezekre a kérdésekre.
Végezetül, hölgyeim és uraim, engedjék meg, hogy elkerüljük a túlzásokat, mivel az időnként alkalmazott didaktikus nyelvhasználat elég taszít.
Sőt megborzongtat.
Egy füstmentes Európa.
Micsoda remek szavak!
Micsoda puritanizmus!
A bűnösöket meg kell büntetni.
Óvakodjunk a lakosság 30%-ának túlzott stigmatizálásától, akik dohányoznak.
Tartózkodjunk attól, hogy dohányzás-ellenes prófétákká váljunk, ahogy a francia Szociális Miniszter egyszer kérte tőlem.
Tartózkodjunk attól, hogy az amerikai állapotok között találjuk magunkat.
Kaliforniában vannak páran, akik 2009-től az emberek saját otthonaiban is be akarják tiltani a dohányzást.
Képzeljék el!
Különítményekkel és besúgókkal?
Kötelező dohány-detektorral minden otthonban?
Ez az a példa, amit követni akarunk?
Az ő nyomaikban fogunk járni?
Be fogjuk tiltani Simenon olvasását azon az alapon, hogy Maigret felügyelő a pipájával rossz példa a fiatalok számára?
Maradjunk ésszerűek.
Számos európai országban - például Olaszországban, Franciaországban, a skandináv országokban és a saját országomban is - a dohányzást már régen száműzték az üzletekből és az éttermekből; és ez is jó dolog.
Nem volt ehhez szükség Európára.
Éljen a szabadság, azt mondom.
Adjunk azoknak az étteremvezetőknek egy kis szobát, akik azt szeretnék az olyan ügyfelek számár biztosítani, akik időnként szívesen elszívnának egy jó szivart kávéjuk vagy pousse-café-juk után.
Ki tudja, talán a kávé is be lesz tiltva és száműzve lesz a jövő Európájából, hiszen a koffein szintén addiktív.
Talán az volna a legjobb, ha a Bizottság kenyéren és vízen tartaná az embereket.
(FI) Tisztelt elnök úr! A dohányosokon túl, akik ki vannak téve a dohányzás okozta kockázatoknak, további milliókat érint a kérdés Európában.
Egy olyan Európa megteremtése, mely mentes a dohányfüsttől, valamint a passzív dohányzás megelőzése az Unió környezetvédelmi és közegészségügyi politikájának két fontos feladata.
A tagállamok szintén elkötelezték magukat ezen célok elérésére nemzetközi törvények által, mivel, Olaszország és a Cseh Köztársaság kivételével az Unió minden tagállama elismerte a polgárok dohányfüst-mentességhez való alapvető jogát, ami a WHO keretmegállapodásában is szerepel.
Ezt a jogot hatékonyan kell védeni.
A Bizottság által bemutatott lehetőségek közül a status quo-hoz való ragaszkodás nem életképes opció.
Az önkéntes intézkedéseknek nem sikerül megvédeni az embereket a dohányfüsttől.
Én is szeretném megköszönni a előadónak, hogy támogatja a kötelező jogorvoslatot, mint a probléma legyőzésének leghatékonyabb módját.
Különösen két csoportot kell megvédenünk: gyermekeket és fiatalokat, valamint a munkavállalókat.
Nem tudunk azonban bármilyen szabályozást elfogadni.
Az ésszerűség határain belül kell maradnunk, ahogy azt az EU-n belüli lehetőségeink diktálják.
Az EU teljes területén bevezetett tiltás, mely a 18 éven aluliak számára nem engedélyezné a dohánytermékek értékesítését teljesen különbözik attól, hogy korlátozzuk a dohányzást a magán-gépjárművekben kiskorúak jelenlétében.
Ezekben az esetben inkább a szülők lelkiismeretére és belátására hagyatkoznék.
Ne hagyják, hogy gyermekeik halálos levegőt lélegezzenek be.
A törvényhozóknak óvatosan kellene tervezniük olyan törvények betartatását, amit gyakorlatilag lehetetlen ellenőrizni.
Rá kell mutatni továbbá a prevenciós munka és a különböző kampányok fontosságára is.
A dolgozók védelme érdekében azonban az átfogó dohányzási tilalom bevezetése létfontosságú az összes tagállamban.
Fel szeretném továbbá vetni a gyártók felelősségének kérdését is.
A dohánytermékekről szóló irányelvet ki kell egészíteni úgy, hogy tartalmazza a felelősségét is amikor a dohányzással kapcsolatos egészségügyi költségek finanszírozására kerül sor.
A dohányzás nem csak a dohányosokat érinti, hiszen a nem dohányzó többség fizeti ki azt a többszáz-milliárd eurót, ami a társadalmat a dohányzás miatt terheli.
A bűntudatkeltés senkinek sem segít, ráadásul rossz politika is, de a tényeket ki kell mondani.
A dohányzás túl sokba kerül: életekbe.
Elnök úr, ahogy már elhangzott, minden évben 65.000 ember hal meg Európában dohányzással kapcsolatos betegségekben.
A passzív dohányzás áldozatainak száma szintén tragikusan magas - mintegy 80 000 európai polgár hal meg évente más emberek káros szokása miatt.
Ezért volna üdvözlendő a dohányzás teljes betiltása a munkahelyeken és egyéb közterületeken.
A dohányzás ellen folytatott hosszú küzdelmünk nem sikertelen.
Tíz vagy húsz évvel ezelőtt a dohányzás természetes volt az emberek számára szinte mindenhol: étkezés közben, néhány országban még a buszokon is.
Most már szinte agressziónak számít meggyújtani egy cigarettát társadalmi eseményeken.
A dohányzásellenes kampány sikere azt mutatja a számunkra, hogy a multinacionális vállalatok, mint a dohányipari vállalatok is, nem legyőzhetetlenek.
Ha a környezettel és az egészséggel kapcsolatos tiszta céljaink vannak és meg tudjuk mozdítani a társadalmat, a civil szervezeteket és a politikusokat - nem megfeledkezve a jó jogászokról -, akkor lépésről lépésre el tudjuk érni a céljainkat.
Ez a jelentés jó lépés a jó irányba.
Meg kell természetesen említeni, hogy a dohányzás, és nem a dohányosok ellen harcolunk.
Tisztelt elnök úr! A határozati indítvány kiegyensúlyozott, precíz és átfogó, és a jelentéstevő, Florenz úr megérdemli őszinte gratulációnkat a munkájáért.
Az egyetlen kritikám a határozattal kapcsolatban, hogy túl későn jött.
A támogató tudományos bizonyítékok és a dokumentumban található politikai opciók vitathatatlan szükségessége mindenki számára már évek óta világosak.
Sajnos biztos, hogy a késlekedés abban, hogy jelentős lépést tegyünk a dohányfüst-mentes Európa felé EU polgárok százezrei szükségtelen halálát fogja okozni.
Kit terhel a felelősség az emberéletek ilyen nagy számú feláldozásáért?
A legfontosabb bűnösök közül csak kettőt említek, hogy megszégyenüljenek, még akkor is, ha nem eléggé hatékonyan.
Először a dohányipart.
Euró milliókat költenek hazugságokon és félretájékoztatáson alapuló kampányokra.
Manipulálják a médiát, a politikusokat és még a tudósokat is annak érdekében, hogy időt nyerjenek, és teszik mindezt pusztán és egyszerűen anyagi haszonszerzés céljából, miközben teljes mértékben tisztában vannak azzal, hogy életek ezreit kockáztatják.
Másodszor az EU tagállamok kormányzatait és néhány politikai pártját.
Meghajoltak a dohánybárók hatalma és befolyása előtt és továbbra is tartózkodtak a hatékony intézkedésektől annak érdekében, hogy az állampolgáraikat megvédelmezzék a dohányzás mételyétől.
Még a becsületes intézkedéseket, mint a dohányáruk adóinak növelését és a nikotinfüggők ingyenes kezelésének széles körben való hozzáférhetővé tételét is akadályozzák.
Támogatom a határozat nagy többséggel való elfogadását és bíztatom Önöket, hogy ne feledkezzenek meg azok szégyenletes viselkedéséről, akik tudatosan okozták olyan sok ember dohányzással összefüggő halálát.
(SV) Karl-Heinz, gratulálok 60. születésnapja alkalmából.
Örömmel látom, hogy ugyanannyira tele van élettel, mint a fiatal Karl-Heinz.
A legszebb ajándék, amit a PPE-DE Képviselőcsoport Karl-Heinznek adhat az lenne, ha lehetővé tenné, hogy visszavonhassa a bemutatott jelentésének gyenge részeit.
Azt gondolom, fontos kitérni a jelentésben az adalékanyagokra.
Már régóta kérjük, hogy kerüljön sor törvényalkotásra.
Az ártalmas adalékoknak el kell tűnniük, és szégyen, hogy milyen szegényes a tájékoztatás.
Ennélfogva gyors javaslatot várunk a Bizottságtól arra, hogy hogyan szabaduljunk meg ezektől a rettenetes adalékanyagoktól, amik még károsabbá teszik a cigarettákat.
Mindannyiunknak természetes joga, hogy elkerülje a füstöt a munkahelyeken, ahogy a gyermekeknek is természetes joguk, hogy elkerüljék a füstöt a játszótereken.
A parlament nagyon helyesen teszi, hogy felszólít6ja a tagállamokat, hogy foglalkozzanak ezzel a problémával.
Ha a gyerekeket a födémnyíláshoz viszik az itteni éttermen kívül, akkor még másfél óra múlva is érződik rajtuk a dohányfüst.
Meg szeretnék említeni egy olyan aspektust, ami a vita során felmerült.
Minden hiteles dohánypolitika magában foglalja az összes támogatás fokozatos megvonását, és gondoskodnunk kell arról, hogy a vállalataink ne lehetetlenítsék el a munkánkat azáltal, hogy heves marketing-tevékenységet folytatnak a fejlődő országokban.
Köszönöm.
(PL) Tisztelt elnök úr! A statisztikák szerint a népesség mintegy 30%-a továbbra is napi szinten nyúl cigarettához.
Feltétel nélkül egyetértek azzal, hogy a nemdohányzókat meg kell védeni a nikotinfüst belélegzésének káros következményeitől.
Nem tudok azonban egyetérteni a határozatban javasolt jakobinus módszerekkel.
Nem hozhatunk létre olyan elnyomó politikát, mely korlátozza a dohányosokat a szabadságjogaik gyakorlásában.
Véleményem szerint a hangsúlyt a széleskörű közoktatásra kell helyezni és a fogyasztói árakat az adók növelésével szabályozni, mivel a tudományos tanulmányok szerint ez hatékony fegyver a dohányfüggőség elleni harcban.
Az a pont, amely a dohányzás betiltását javasolja a munkahelyeken, vitathatatlan.
Azt gondolom azonban, hogy egy záradékkal ki kell azt egészíteni, mely garantálja, hogy minden entitásnak gondoskodnia kell egy helyiségről, ahol a dohányosok mások károsítása nélkül dohányozhatnak.
A jelen légkörben ez a hely nem lehet az egészség támogatásának csupán egy mesterséges vagy céltalan manifesztációja; hatékony fellépésnek kell lennie.
A rendelkezésemre álló időben szeretnék egy másik problémát is érinteni, mely a számos kormányzat által folytatott nikotin-ellenes politikából ered, nevezetesen a hamisított dohánytermékek csempészetében bekövetkezett növekedést, melyek legfőbb vonzereje abban rejlik, hogy olcsóbbak, mint az eredeti termékek.
Jelenleg ez a csempészek legjövedelmezőbb bevételi forrása.
Kérem, tartsák észben, hogy ezeket a termékeket a mi üzleteinkben, a mi polgárainknak árulják.
Azok, akik vállalták ezen termékek árusítását, nem fognak habozni azt eladni azoknak, akik a korhatár alatt vannak.
Ennélfogva amikor a nikotinellenes politikát kialakítjuk, meg kell vizsgálnunk a problémát számos szempontból, hogy meggyőződhessünk arról, hogy az általunk teremtett jogi realitás hatékony segítséget képes nyújtani a nikotin-termékek használatával kapcsolatos problémák megoldásában.
(DE) Tisztelt elnök úr! Szeretnék gratulálni az előadónknak.
A számomra elsődleges kérdés a dolgozók védelme.
Csatlakozom az összes képviselőhöz, aki azt akarja, hogy a tagállamok gyorsan válaszoljanak, és ezzel a határozattal éppen ezt csináljuk.
Az eddigi eredmények azt mutatják, hogy ez működött néhány tagállamban, de nem az enyémben.
Amikor a dolgozók védelméről beszélünk, az a kérdés, hogy "milyen lépéseket tehet az Európai Bizottság annak érdekében, hogy első- és másodosztályú állampolgárokat teremtsen”?
Hogyan reagáltak a tagállamok eddig a vitára?
A dolgozók európai szintű védelme mellett vannak, az olyan akciók és intézkedések mellett, melyek megtiltják a dohányzást az éttermekben, kávézókban és kocsmákban?
Legtöbben a saját helyzetünk alapján közelítjük meg ezt a kérdést, és elfelejtjük, hogy a dolgozókra kellene gondolnunk, akiknek ezen körülmények között kell dolgozniuk.
(DE) Tisztelt elnök úr!
Hölgyeim és uraim! Nem csak a nem-dohányzók védelmével, de egyéb ügyekkel kapcsolatban is úgy gondolom, hogy nem szabadna az EU hatáskörét a szélsőségekig kiterjeszteni.
Miről beszélünk itt valójában?
A lényeg nyilvánvalóan az, hogy vitát kezdeményezzünk egy lehetséges füstmentes Európáról, és nem azért, hogy keresztes hadjáratot indítsunk azok ellen, akik egy Európában legális terméket használnak.
A hozzászólások egy része a vitában, és számos módosítás inkább vallásháborúnak látszik, mint annak a vitának, ami szerintem helyénvaló volna.
Hasonlóképpen, a jelentés azt állította, hogy ennek a politikának olyan környezetet kell teremtenie, melyben a dohányzás nem tekintendő normálisnak.
Nem gondolom, hogy a politikusok feladata, hogy megtanítsák az embereket, hogy hogyan viselkedjenek, vagy megmondják az embereknek, hogy mit kéne gondolniuk.
Szem előtt kellene tartani bizonyos dolgokat, amikor felmerül a kérdés, hogy mit kell az EU-nak szabályoznia, és mit nem.
Az egyes tagállamok adórendszerét strukturáló szabályozások nem tartoznak a mi kompetenciánkba, ahogy a dohányzás széleskörű tiltása sem.
Egyszerűen szólva a tagállamok nem adtak erre felhatalmazást.
Noha van egy trend Európában, ami a nem-dohányzás irányába vezet, véleményem szerint ennek a trendnek a kihasználása annak érdekében, hogy túlzott szabályozást fogadjunk el, valamint a közvélemény jóváhagyásának meglovaglása rossz forma.
Itt szinte kizárólag tiltásokról beszélünk.
A tiltások általában csak erősítik a vonzerejét bárminek, ami tiltva van, különösen a fiatalok között, amely csoportért különösen aggódunk.
Ehelyett a dohánytermékek fogyasztásának káros következményeivel kapcsolatos felvilágosításra kellene fókuszálni az energiánkat és pénzünket, minden csoportot a lehető legszemélyreszólóbban tájékoztatva.
Ez az egyetlen módja, hogy rávegyük az embereket, hogy hosszú távon bölcs döntést hozzanak.
(DE) Tisztelt elnök úr!
Hölgyeim és uraim! A dohányzás következményeivel kapcsolatos statisztikák önmagukért beszélnek.
Florenz úrnak igaza van abban, hogy nem szabad is belefáradnunk abba, hogy elismételjük, hogy az aktív dohányzás miatti 650.000 és a passzív dohányzás miatti 80.000 halott 50 millió euróba kerül az egészségügyi rendszerünknek évente.
Nem szabadna, hogy ránk, parlamenti képviselőkre legyen szükség ahhoz, hogy a nem-dohányzók hatékony védelméről vitatkozzunk.
Ennélfogva a vita nem az "időjárásról” szól, hanem arról, hogy "miként” lehet arra hatással lenni.
Európában számos különböző modell van a nem-dohányzók hatékony védelmére.
Néhány ország, mint Svédország és Írország szigorú tilalmat vezetett be a dohányzásra az éttermekben, kávézókban és kocsmákban, valamint a középületekben, míg más országok csak szűkebb kivételekről rendelkeztek.
Tisztelnünk kell ezeket a különböző modelleket.
Elvi szinten ennél fogva azt gondolom, hogy a nem-dohányzók védelme a tagállamok feladata.
Az előadó azt javasolja, hogy Európa avatkozzon be abban az esetben, ha a tagállamok nem tudnak gondoskodni a nem-dohányzók hatékony védelméről a munkahelyeken.
Azonban ott, ahol megsértik ezeket a szabályokat, támogatom, hogy az EU ragaszkodjon a munkahelyi egészséggel és biztonsággal kapcsolatos hatáskörének kereteihez.
Támogatom továbbá a meglévő szabályok elismerését a tagállamokban.
A működő és létező szabályokat a nem-dohányzók védelme területén meg kell őrizni.
Azokat a tagállamokat, akik a jó úton járnak, meg kell jutalmazni, el kell ismernünk az erőfeszítéseiket.
Minden egyes esetben figyelembe kell vennünk a nemzeti különbségeket és a regionális sajátosságokat, és el kell azokat fogadnunk.
Biztosítanunk kell azonban továbbra is a különleges védelmet a gyermekek és fiatalkorúak, valamint a nem-dohányzók számára.
Nem akarjuk gyengíteni a nem-dohányzók védelmét.
Ez magas szintű egészségvédelmet fog jelenteni, míg ragaszkodik a szubszidiaritás elvéhez is, valamint tiszteletben tartja a tagállamok érdekeit és a köztük lévő regionális különbségeket is.
Tisztelt elnök úr! Melegen üdvözlöm Florenz úr jelentését.
Erősen támogatom a dohányzás betiltását a köztereken a közegészség védelmében, és annak érdekében, hogy kivédjük a passzív dohányzás veszélyeit.
Nagy örömömre szolgált, amikor Skócia arra vezette az Egyesült Királyságot, hogy bevezessen a dohányzás betiltását 2006 márciusában, és örülök, hogy a tiltás már él Angliában, Walesben és Észak-Írországban is.
Mivel a skót tiltás már egy ideje hatályban van, vannak bizonyítékaink annak egészségügyi hatásairól.
A legutóbbi adatok Skóciából azt mutatják, hogy a dohányzás betiltása óta 20%-kal csökkent a szívinfarktus miatt felvett betegek száma a kórházakban.
Folytatjuk továbbá a figyelemfelkeltést a dohányzással kapcsolatos egészségügyi kockázatokkal kapcsolatban.
Ennek okán 2007. november 14-én benyújtok egy írott nyilatkozatot az Európai Parlamentben, mely fokozott kutatást és több forrást sürget a krónikus obstruktív tüdőbetegséggel (COPD) kapcsolatban.
A COPD egy megszokott és költséges tüdőbetegség, melynek kifejlett állapota a krónikus légzési elégtelenség.
Ez egy rosszul felismert, rosszul diagnosztizált és rosszul kezelt betegség, mellyel az egészségügyi szolgáltatók és a közvélemény is keveset foglalkozik.
A COPD elszaporodása még fontosabbá teszi, hogy az EU átfogó dohányzásmentességi politikát fogadjon el, valamint Florenz úr jelentését.
Nagyon köszönöm.
Azzal szeretném kezdeni, hogy elmondom: alapvetően szkeptikus vagyok azzal a gondolattal kapcsolatban, hogy az EU tiltsa be a dohányzást a közterületeken Európa-szerte.
Még azoknak is, akik a dohányzás ilyen betiltása mellett vannak, látni kell annak problémáit, ha ezt EU-s szinten akarják megvalósítani.
Végső soron, az ilyen döntések ellentmondásosak.
Ha a polgárok azt látják, hogy azok Brüsszelből jönnek, az hozza a döntést, aki közvetlenül nem érintett, az, azt gondolom, hogy növelni fogja az ellenállást.
Vannak azonban olyan dolgok, amiket megtehetünk itt az EU-ban annak érdekében, hogy csökkentsük a dohányfüst okozta károsodásokat Európa-szerte.
Megszüntethetjük például az EU érthetetlen, svéd snüsszre kivetett tilalmát.
Egy eszelős konokságával ragadom meg az alkalmat, hogy rávilágítsak a svéd tapasztalatra.
Nálunk a legkisebb a dohányosok aránya Európában, nálunk a legkisebb a dohányzás okozta megbetegedések aránya Európában, de tudják mit?
Ezek ellenére mi durván ugyanannyi dohányt fogyasztunk, mint Európa többi része, de snüsszt használunk cigaretta helyett.
Az a helyzet, hogy ha Európa többi része is snüsszel helyettesítené a cigarettát olyan mértékben, mint mi Svédországban, az 200.000 európait mentene meg a tüdőráktól évente.
Ennek okán úgy vélem, hogy erkölcstelen csukva tartani a szemünket.
Sajnos a Bizottság indoklása ennek pontosan az ellenkezőjének tűnik.
Ma a Bizottság úgy határozott, hogy az Åland-szigeteknek mintegy 20 millió koronás bírságot kell fizetniük, mert nem tartatták be elégséges hatékonysággal a snüsszre vonatkozó tilalmat.
Ez annak ellenére történet, hogy az Åland-szigeteken a snüssz hagyományos termék, mely a cigarettát helyettesíti és életeket ment.
Továbbá, a Bizottság ezt teszi és vannak idegei ahhoz, hogy azt állítsa, ez jót jelent, és az Ålanderiek egészségével való törődésre utal.
Én azonban beszéltem az utóbbiakkal, akik ezt udvariasan visszautasítják.
Ennélfogva az a Bizottság lelkiismeretét terheli, ha az Åland-szigeteken nő a dohányzás.
Tudom azonban, hogy vannak még itt olyan képviselők, akik szkeptikusak, és nem igazán hiszik el, hogy ez annyira egyszerű lehet, hogy a statisztikák nem annyira világosak, mint mondom.
Azt kérem, hogy találkozzunk félúton, legalább egyetlen pontnál, és szavazzanak igennel Jules Maaten úr javaslatára, mely a snüssz egészségre gyakorolt hatásának felmérésére vonatkozik.
Legyenek előttünk tények, melyek a további tárgyalások tudományos alapjait jelenthetik.
Meggyőződésem, hogy ez lesz az első lépés annak irányában, hogy megszüntessük az EU védhetetlen tiltását a snüsszel kapcsolatban.
Köszönöm, elnök úr.
a Bizottság tagja. - Elnök úr, szeretném megköszönni a képviselőknek a nagyon érdekes vitát.
Jó volt hallani a különböző álláspontokat.
Azt kell mondanom, hogy nagyon boldog vagyok amiatt, hogy a többség támogatja a dohányzással kapcsolatos tiltásokat és az egyéb intézkedéseket, melyek a dohányzás visszaszorításával kapcsolatosak.
Először is nem szabad elfelejtenünk, hogy a legfontosabb célunk a fiatalok védelme.
Ne felejtsük el, hogy mindig megjelennek új ötletek.
A legújabb divat testsúly-szabályozó eljárásként reklámozni a dohányzást a fiatal lányok körében.
Minden módot felhasználnak, hogy népszerűsítsék a dohányzást, úgyhogy ötletes és minden részletre kiterjedő válaszokat kell adnunk.
Úgy látom, hogy néhány képviselő vonakodik attól, hogy a Bizottság vagy a Közösség lépéseket tegyen.
Azt mondják, meg kellene várnunk, hogy a tagállamok végezzék el a dolgot.
Ahogy mondtam, jelenleg vizsgáljuk és tanulmányozzuk, hogy mi legyen a következő lépés európai szinten.
Azt kell azonban mondanom, hogy noha a trend nagyon bíztató - az utóbbi néhány év során hatalmas növekedés volt tapasztalható az országok által bevezetett nagyon átfogó korlátozó intézkedések számában -, minél tovább késlekedünk az intézkedésekkel, annál több ember hal meg.
Ezt nem szabad elfelejtenünk.
Ez egy nagyon fontos faktor.
Ott van továbbá a szubszidiaritás kérdése; a szubszidiaritás azonban nem jelent cselekvést.
A 152. cikkely sem jelenti azt, hogy hátra kell dőlnünk és nézni, ahogy az emberek meghalnak.
Azt jelenti, hogy ha szükséges, akkro kiegészítéssel, támogatással, bátorítással, és akár törvényi szabályozással is kell élnünk.
A jogi alapunk megvan - véleményünk van a kérdésről.
Ez tehát politikai döntés, és nem jogi döntés kérdése.
Ez az, amin dolgozni fogunk.
Ahogy a kezdetektől fogva mondom, ami fontos a számunkra az az, hogy miként tudjuk a legjobb eredményt elérni, és nem az, hogy milyen jogi eszközt veszünk ehhez igénybe.
Ne feledjék, hogy a csupán két vagy három napja elfogadott új Szerződés specifikusan említi az Európai Unió részvételét a dohány-kérdésben.
Ezt szintén észben kell tartani.
A Bizottság Zöld Könyve leginkább a füstmentes környezettel foglalkozik és a vita leginkább erre a területre összpontosult.
Az azonban csak egy intézkedés.
Nekünk intézkedések sorozatát kell megtennünk annak érdekében, hogy elérjük a célunkat.
Szükség van a dohányzás betiltására, amire pár perc múlva visszatérek; a hirdetések betiltására, amit már megtettünk, figyelmeztetésekre és figyelmeztető ábrákra, amiket már érintettünk, valamint felvilágosító kampányokra.
Igaz az, hogy ez egy életstílussal kapcsolatos választás, és az emberek meg fogják hozni a döntésüket.
Nekünk azonban segítenünk kell abban, hogy döntéseket valós adatok alapján hozzák meg, és valamilyen módon ellensúlyoznunk kell a dohányipar agresszív marketing-technikáit, melyre euró-milliárdokat költ.
Képesnek kell lennünk arra, hogy tanácsot adjunk az embereknek és megmagyarázzuk a problémákat, és hogy arra ösztönözzük őket, hogy ne dohányozzanak, illetve hogy szokjanak le a dohányzásról.
Ez nagyon fontos terület.
A dohányzás tiltásával kapcsolatos kivételek kapcsán: ezek is jobbak, mintha egyáltalán nem tiltunk.
Ezt elfogadom.
Azonban ezzel nem leszünk olyan hatékonyak, mintha egy átfogó dohányzási tilalmat vezetnénk be, nem csupán a passzív dohányosok védelmében, ahogy már említettem, hanem azért is, hogy arra ösztönözzük a dohányosokat, hogy hagyják abba a dohányzást, a nemdohányzókat pedig arra, hogy nehogy rászokjanak a dohányzásra.
Ezt nem szabad tönkretennünk.
Nem meglepő, hogy a dohányosok nagy része is támogatja a dohányzási tilalmak bevezetését, hiszen ők akkor akarnak dohányozni, amikor úgy döntenek, nem akarják viszont mindenki más füstjét belélegezni.
Ez nem egy teoretikus megbeszélés.
Tudom, hogy néhány évvel ezelőtt voltak aggodalmak és, mivel ez egy új vita, az aggodalmak újra hangot kapnak.
Most már vannak azonban tapasztalataink, tudjuk, hogy ez működik, és tudjuk, hogy ez nem ahhoz vezet, hogy máshol fognak dohányozni.
Most a dohányosok és a dohányzással kapcsolatos problémák számának csökkentése folyik, ugyanakkor láthatjuk, hogy ez nem volt hatással a gazdaság bizonyos ágazataira, ahol ez aggodalmat okozott.
Így tehát meríthetünk ezekből a tapasztalatokból, és elmagyarázhatjuk azoknak a tagállamoknak - és a parlament képviselőinek - akik nem bíznak az előnyökben, és abban, hogy ezek milyen hatékonyak lehetnek.
Az összetevőkkel és adalékanyagokkal kapcsolatban: dolgozunk a kérdésen.
A parlament álláspontját nagyon komolyan figyelembe vesszük.
Florenz úr az utóbbi években állandóan ezzel nyaggatott.
Haladunk vele, de rengeteg munkát igényel, mivel az irányelv, ahogy eredetileg elfogadták, nem volt működőképes.
Így most megpróbáljuk racionalizálni a tájékoztatást, és a kapcsolódó kockázatok becslésével fogjuk folytatni.
Ami az illegális és tiltott kereskedelmet illeti, a Dohányzás-ellenőrzési Keretegyezmény kontextusában dolgozunk, jelenleg a kereskedelem kontrollja protokollján.
Az Európai Unió nagyon aktív ebben a tekintetben, és a jövőben is az lesz.
Újra hangsúlyozni akarom, hogy nem a dohányosok ellen cselekszünk, és egyetértek azokkal, akik ezt kimondták.
Ellenkezőleg, a dohányosok is haszonélvezői lesznek ezen intézkedések mindegyikének.
Tudom, hogy a 'snüssz nagyon érzékeny kérdés a tagállamok számára.
El kell azonban mondanom, hogy Hollandia esete teljesen különböző, mivel ez a tagállam nem kért derogációt, míg Svédország igen.
Ugyanakkor azonban - és örülnék egy kimerítőbb vitának ezzel kapcsolatban - a snüssz nem egy biztonságos alternatíva.
Ez ugyanolyan veszélyes, a rák különböző fajtáit okozza és egyéb betegségeket.
Nagyon hamar, jövő nyár elején minden bizonyíték rendelkezésünkre fog állni.
Történetesen svéd szakértőket idézek.
Ez tehát nem az Európai Unió fennmaradó részének kérdése, mely előítéletet mutatva nem használja.
Svéd szakértőket idézek, akik rengeteg bizonyítékot tártak elém ezzel kapcsolatban.
Lehet, hogy a snüssz nem okoz tüdőrákot, hiszen nem lélegzik be, de vannak hatásai és okoz problémákat.
Ugyanakkor nincs arra bizonyíték, hogy hatékony lehet, mint dohány- és dohányzáskorlátozó eszköz.
Ennek okán nagyon vonakodó vagyok ezen a területen, és őszintén kétlem, hogy van bármilyen tudományos bizonyíték, ami ezt alátámasztaná.
El kell azonban mondanom, hogy hatalmas erőfeszítéseket látok a dohányipar részéről a snüssz népszerűsítésére, mivel a dohányellenes politikák kapcsán fenyegetve érzik magukat.
Óvatosnak kell lennünk ezzel kapcsolatban, mert ez további problémákhoz vezethet, és ez agresszív kereskedelmi módon bővíthető és támogatható.
Vonakodnék megváltoztatni az mai Európai Unió status quo-ját, és itt van az Európai Bíróság döntése, hogy támogatást adjon e tekintetben.
Végezetül szeretnék minden képviselőnek köszönetet mondani újra ezért a rendkívül érdekes vitáért.
Tudomásul vettem, hogy kik támogatják és kik ellenzik a Bizottság politikáit.
Nagyon fontos a számunkra, hogy meghallgassuk mindannyiuk véleményét.
A közeljövőben - jövőre - egy jóval alaposabb megbeszélést szeretnék tartani Önökkel egy, a mai megbeszélésen alapuló specifikus bizottsági javaslat kapcsán.
írásban. - (HU) A dohányzás jelentős népegészségügyi probléma, amely évente több százezer áldozatot, köztük nemdohányzót, követel.
Mivel a probléma globális méretű, komplex fellépést, tagállami elkötelezettséget és hatékony, az eddiginél még szigorúbb jogi szabályozást igényel.
Ezt az európai polgárok egészségének védelme megköveteli.
Nyilvánvaló, hogy a fő cél, egy dohányfüst-mentes Európa eléréséhez hosszú út, hatalmas erőfeszítés és elkötelezettség szükséges, ezért lépésről-lépésre szükséges haladnunk.
Követendő példa több tagállam hatékony és bevált intézkedése a passzív dohányzás elleni védelem érdekében, a következő egyik lépés az, hogy két éven belül vezessenek be teljes körű dohányzási tilalmat minden zárt munkahelyen, beleértve a vendéglátóipart, az összes középületet és közlekedési eszközt az Európai Unió teljes területén.
A dohányzás elleni küzdelem sikerének szükséges, fontos alapja a megfelelő tanulmányokon, legjobb tapasztalatokon alapuló, átfogó közösségi dohányzás-ellenőrzési és dohányzásról való leszoktatásra irányuló stratégia.
Ebben kiemelt szerepet kell játszani a hatékony jogi szabályozási lépések megtervezésének, a megelőzésnek és a felvilágosításnak egyaránt.
írásban. - (ET) Hölgyeim és Uraim, a dohányzás minden évben 650.000 európai idő előtti halálához vezet.
Egyikük sem azért dönt úgy, hogy elkezd dohányozni, mert meg akarja ölni magát.
A dohányosok függők, egy kitartó, több évtizedes propaganda rabszolgái.
Csak a kemény PR magyarázhatja azt a tényt, hogy míg az európaiak 86%-a úgy gondolja, hogy a munkahelyeknek füstmentesnek kell lenniük, csak 61%-uk szerint kellene ugyanennek igaznak lennie a bárokra és éttermekre.
Hölgyeim és Uraim, a pincéreknek és a bárok személyzetének is joga van az élethez és az egészség védelméhez!
Minden évben 80 000 ember hal meg a passzív dohányzás következtében.
Akaratuktól függetlenül egy 250 rákkeltő anyagot és toxint tartalmazó keveréket lélegeztek be.
Az olyan létesítményekben dolgozó pincérek, ahol a dohányzás megengedett, 50%-kal nagyobb valószínűséggel betegszenek meg tüdőrákban, mint azok, akik füstmentes létesítményekben dolgoznak.
Ebben semmi sem újdonság.
Még az Európai Unió lakosainak 30%-a dohányzik.
A szabad piacgazdaság nem szüntette meg azt az egészségtelen szokást, mely százezrek halálát okozza, és milliárdokba kerül az adófizetőknek.
Nyilvánvaló, hogy a törvényhozóknak cselekedniük kell.
Egyetértek a jelentéssel abban, hogy csak a 100%-osan füstmentes környezet lehet olyan környezet, mely megfelel a mai kor egészségügyi elvárásainak.
A tiltás mellett azonban olyan intézkedéseket is tennünk kell, melyek segítenek a dohányosoknak megszabadulni a függőségüktől.
Elég csak ránéznünk azokra az összegekre, amiket a dohányipar a reklámra költ, hogy megértsük, milyen hatalmas kihívással nézünk is szembe.
A félmegoldások már nem elfogadhatóak.
Ideje komolyan cselekedni.
A szellemi tulajdonjogok kereskedelmi vonatkozásairól szóló egyezményt (TRIPS) módosító jegyzőkönyv (vita)
A követlező napirendi pont Gianluca Susta, javaslata a Nemzetközi Kereskedelmi Bizottság nevében a szellemi tulajdonjogok kereskedelmi vonatkozásairól szóló egyezményt (TRIPS) módosító jegyzőkönyv (08934/2006 - C6-0359/2006 -
előadó. - (IT) Elnök úr, Biztos úr, hölgyeim és uraim, először is szeretném megragadni az alkalmat, hogy köszönetet mondjak a parlamenti Liberálisok és Demokraták Szövetsége Európáért Képviselőcsoport titkárságának támogatásukért.
Továbbá szeretném megköszönni az árnyékelőadóknak, csakúgy, mint Van Hecke úrnak, aki előttem a dokumentációval foglalkozott, a nagyszerűen végzett munkát, és azt, hogy sikeresen fenntartották az intézményünk egységét a munka egész folyamata alatt.
Véleményem szerint a Parlament ülésezésének legnagyobb eredménye az volt, hogy a gyógyszerekhez való hozzájutást elősegítette a fejletlen és a kevésbé fejlett országokban, ahol a legnagyobb szükség van rájuk.
Az egészséghez való jog, az egészségügyi ellátáshoz való hozzáférés elérhető áron alapvető jogok, és minden polgár számára biztosítani kell.
Sajnos nagyon jól tudjuk, hogy nem mindig ez a helyzet: túl gyakran történik, hogy a gyógyszeripar által megkövetelt ár túl magas, ennek eredményeképp azok az országok, ahol a leginkább szükség van ezekre, nehéz helyzetben vannak.
Ezért, mint azt több alkalommal elmondtam már a Nemzetközi Kereskedelmi Bizottságban és a plenáris ülésen is, a Parlament nem tudja vakon elfogadni a TRIPS-megállapodást módosító jegyzőkönyvet, mintha az valami egyetemes csodaszer volna, majd pedig az ügyet elintézettnek tekinteni.
A Parlament többet akart tenni, legalábbis az Európai Unión belül, mert az Európai Unió többet tehet és kötelessége is, hogy tegyen.
Még annak a sajnálatos nyári eseménynek, a Thaifölddel váltott levelezésnek fényében is, még akkor is, ha részben megoldódott a probléma, az Európai Parlament, amely mindig is támogatta a a TRIPS-megállapodás kínálta rugalmasságok alkalmazását, nem tudta beleegyezését adni a jegyzőkönyv megerősítéséhez anélkül, hogy valódi és hatékony biztosítékot kapna a Bizottságtól és a Tanácstól.
Azt gondolom, illik hangsúlyozni, hogy a Bizottsággal és a Tanáccsal való szoros együttműködés hónapjaiban, kétségtelenül fontos eredményt értünk el az Európai Unió számára azáltal, hogy egy alapvetően technikai dokumentációt helyeztünk az európai politika programja fölé.
Úgy gondolom, a végeredmény nemcsak ezért tekinthető sikernek, hanem mindenek előtt azért, mert rendkívül érzékeny területeken tettünk előrelépést, olyanokon mint a TRIPS-megállapodások értelmében megengedett rugalmasságok használatának támogatása, ami által elősegíthetjük, hogy az alapvető gyógyszerekhez elérhető áron lehessen hozzájutni a nemzeti egészségügyi programok keretén belül.
Különösen támogatom a - hétfőn elhangzott - tanácsi nyilatkozatban foglalt határozott utalást a TRIPS-megállapodás 3. cikkére.
A csoportom számára ez garanciát és biztosítékot jelent arra, hogy a tagállamok képesek lesznek az eszköz alkalmazására anélkül, hogy kényszerpályára kerülnének, és könnyebb lesz a gyógyszerekhez való hozzájutás azokban az országokban, ahol a leginkább szükség van rájuk.
Másodszor: örömömre szolgálnak a TRIPS-plus keretében elért eredmények, nevezetesen a TRIPS-megállapodásban előírtaknál szigorúbb rendelkezések.
A Parlament, a Tanács és a Bizottság megállapodtak abban, hogy a fejlődő országokkal folytatott jövőbeni kétoldalú vagy regionális megállapodások alkalmával nem tárgyalnak olyan rendelkezésekről, amelyek kedvezőtlen következményekkel járhatnak az egészségügyre és a gyógyszerekhez való hozzájutásra nézve.
Ennek ellenére, bár elismerem a portugál elnökség erőfeszítéseit, szeretném megkérdezni, lehet-e további javításokat végezni a nyilatkozat szövegén, különösen a szegény fejlődő országokra utaló szakaszon.
Ez a kifejezés zavart kelthet, minthogy ma már csak mint fejlődő vagy kevésbé fejlett országokként utalunk rájuk.
Új kategória beillesztése megbonyolítaná a helyzetet.
Mindenek előtt fontos hangsúlyozni, hogy minden fejlődő országnak, még az olyanoknak is, mint Brazília, India stb. ezentúl képesnek kell lennie a jelenlegi rendszert használni anélkül, hogy hátráltató rendelkezések bevezetését kockáztatnák meg a jövőben.
Végül, de nem utolsósorban lényegesnek tartom kiemelni azokat az erőfeszítéseket, amelyeket a kutatási és technológiai fejlődésnek a déli országokba történő átültetéséért mindmáig tettek.
Az ALDE képviselőcsoport kész hozzájárulni, mivel úgy véli, egy nemleges válasz negatív jelzés volna a leginkább rászoruló országok számára, és felelőtlenség volna az Európai Unió részéről, tekintve, hogy nem valószínű, hogy a WTO-tárgyalásokat újra megnyitják.
Mindazonáltal ez nem változtat a tényen, hogy továbbra is vannak fenntartásaink a WTO által tanulmányozott és jóváhagyott működés hatékonyságával szemben.
Ezért mondandóm végén szeretném megerősíteni, hogy az EU nem fog itt megállni.
A Parlament minden tőle telhetőt megtesz majd, hogy biztosítsa, hogy az utóbbi hónapokban adott garanciákért a gyakorlatban jótáll.
Mindezekért kérjük Mandelson biztos urat, aki levélben már megerősítette, hogy nem szándékozik tárgyalni a TRIPS-pus rendelkezésekről, hogy törölje a karibi országokkal való gazdasági partnerségi megállapodás tervezetéből a kérelmet arra vonatkozóan, hogy a szabadalmi együttműködési szerződésben, a szabadalmi jogi szerződésben és a TRIPS-plus rendelkezéseire egyértelműen hasonlító, a szellemi tulajdonjogok érvényesítéséről szóló 2004/48/EK irányelv szellemi tulajdonjogi rendelkezéseiben foglalt kötelezettségeket elfogadják és betartsák.
a Bizottság tagja. - Elnök úr, nagy örömömre szolgál, hogy sikerült olyan megoldást találnunk, amely a szegény fejlődő országok gyógyszerhez való hozzáférésével kapcsolatos lényeges kérdést illetően mindenki számára kielégítő.
Az utóbbi hónapokban folyó vitánk gyümölcsöző volt, és szeretnék köszönetet mondani a Parlamentnek a véleménycserék élénkségéért és minőségéért.
A Bizottság mindig fogékony volt a Parlament részéről kifejezett aggodalmak iránt, és valójában a legtöbbször osztotta is azokat.
Ezért lett a Bizottság a vezetője a TRIPS-ről és a gyógyszerekhez való hozzájutásról szóló vitának a WTO-ban.
A vitában lehetőséget láttam a Bizottság számára arra, hogy néhány kérdésben tisztázza álláspontját.
Mindannyian egyetértünk abban, hogy a gyógyszerekhez való hozzájutás problémájának a TRIPS-megállapodás módosítása az egyik megoldása a sok közül.
Világos, hogy egyéb intézkedések is szükségesek, főként az egészségügyi rendszerek és az infrastruktúra javításához, különösen a szegény, fejletlen országokban.
Egyes tagok attól tartanak, hogy a mechanizmus nem fog működni.
Természetesen ezt még korai volna kijelenteni.
A mentesség megvalósításáról szóló rendeletünkben, a Parlamenttel egyetértünk abban, hogy a hatályba lépése után három évvel értékeljük, és így is fogunk tenni.
Támogatjuk továbbá a kormányközi munkacsoportnak a WHO-val végzett munkáját, amely a gyógyszerekhez való hozzájutást javító új intézkedések vizsgálatát végzi..
A Bizottság újra kijelenthette, hogy ragaszkodik a TRIPS-megállapodásról és a közegészségügyről szóló dohai nyilatkozathoz, és hogy támogatja a benne foglalt rugalmasságokat.
Az előbbiekhez hasonlóan, ez a vita lehetővé teszi számomra, hogy eloszlassam a félreértéseket afelől, hogy mi is a Bizottság feladata az AKCS-országokkal kötött gazdasági partnerségi megállapodásokban.
Engedjék meg, hogy megerősítsem, hogy azokban a megállapodásokban és az egyéb jövőbeni kétoldalú és regionális szegény, fejlődő országokkal kötött megállapodásokban a Bizottság nem kér, és nem fog olyan rendelkezéseket kérni, amelyek kihathatnak a gyógyszerekhez való hozzájutásra vagy aláaknázhatják a TRIPS-megállapodásról és a közegészségügyről szóló dohai nyilatkozatban foglalt TRIPS rugalmasságokat.
Ennek az őszinte és közvetlen vitának köszönhetően a Parlament jelenleg abban a helyzetben van, hogy hozzájárul a Bizottság javaslatához.
Az Európai Közösség tehát csatlakozni fog azokhoz a WTO-tagokhoz, akik már elfogadták a TRIPS-megállapodást.
A beleegyezés által az EK továbbviheti vezető szerepét a WTO-ban a gyógyszerekhez való hozzájutás kérdésében.
Befejezésként szeretném hangsúlyozni, hogy a gyógyszerekhez való hozzájutás továbbra is prioritás a Bizottság számára, és a jövőben is konstruktív szellemben szeretném folytatni a munkát a Parlamenttel erről a problémáról.
a Jogi Bizottság véleményének előadója. - (FR) Elnök úr, Biztos úr, hölgyeim és uraim, sajnálom, hogy a Tanács ma este nem vesz részt a vitánkban, mivel ez a legfontosabb találkozónk.
Euforikus a légkör, egyetértés uralkodik köztünk, és holnap szavazni fogunk - úgy vélem, elsöprő többséggel - a TRIPS-megállapodás módosításának jóváhagyása mellett, amelynek feladata, hogy biztosítsa a gyógyszerekhez való könnyebb hozzájutást azokban az országokban, amelyek nem elég fejlettek, és nincs gyógyszeriparuk, amely lehetővé tenné a hozzájutást.
A fenti kérdésről való hosszú vita alatt a Parlament valamelyest kétkedőbb volt a rendszer hatékonyságát illetően, mint a Bizottság.
Úgy gondolom - és itt szeretném megköszönni a Tanácsnak, hogy ez egyszer jobban hallgatott a Parlamentre, mint a Bizottságra -, hogy ez vezetett a hétfőn szétosztott nyilatkozathoz, amelynek köszönhetően elfogadtuk, hogy egy közöttünk létrejött megállapodás lehetővé teszi számunkra, hogy megtegyük ezt a kis lépést előre.
Javulás ez, de olyan javulás, amelynek az elégtelenségével tisztában vagyunk, és amelynek hatékonysága felől vannak kétségeink.
Ezeket a kétségeket kell megszüntetnünk a szigorúság által, amellyel a tagállamok és a Tanács alkalmazza a javaslatokat.
Örömömre szolgálnak mindazonáltal a Mandelson úr által mondottak, aki egy szakértői csoportot jelentett be, hogy egyéb intézkedések után kutassanak, és ezeknek az értékelését vizsgálják, és úgy vélem, majd újra megvitatjuk ezeket a problémákat, ha már látjuk, hogy a hatékonyság megfelel-e a várakozásainknak.
Mindenesetre megelégedésemre szolgál, hogy a szükséges állapotról pozitív a következtetés, még ha az nem is tekint elég messzire.
a PPE-DE képviselőcsoport nevében. - (EL) Elnök úr, mint az Európai Néppárt előadója, szeretném megköszönni Sousa előadó úrnak és a többi tagtársamnak a termékeny együttműködést, melyben részünk volt, mert ez tette lehetővé, hogy felülkerekedjünk a politikai csoportok közt fennálló bizonyos nehézségeken, és egységes álláspontot tartsunk fenn ebben a fontos kérdésben.
Az Európai Parlament számára nincs előírva, hogy kizárólag a felelősségi körébe tartozó dologgal foglalkozhat, ahogyan az a Szerződésben le van fektetve; nem korlátozódik csupán arra, hogy egyszerűen beleegyezését adja.
A júliusi állásfoglalásban a politikai pártok határain túllépő egységes akarat kinyilvánítása politikai győzelmet szült.
A Bizottság és a Tanács teljesítette kötelezettségvállalásait.
Ezek nagy részükben egybeesnek az Európai Parlament terveivel.
Azt mondhatnánk, ez volt az intézményi együttműködés főpróbája, melyben az új szerepet az Európai Parlament fogja játszani, amint a reformszerződést elfogadták.
A módosításnak az Unió által való elfogadását ilyen módon valódi kötelezettségvállalások támogatták, amelyek biztosítják, hogy a folyamat sikeresen működik.
A kötelezettségvállalások azonban sokkal tovább mennek: iránymutatást határoznak meg a fejlődő országok közegészségügyének kérdéséhez való integrált megközelítéshez.
A TRIPS-megállapodás módosításának az Unió általi elfogadása pozitív és reményteli üzenet a fejlődő országok felé.
Reméljük, ez majd más WTO-tagok aktív együttműködését is maga után vonja.
a PSE képviselőcsoport nevében. - (FR) Elnök úr, Biztos úr, hölgyeim és uraim, a legutóbbi, júliusi, a gyógyszerekhez való hozzájutásról szóló tanácskozásunkon hozzászólásomat azzal fejeztem be, hogy felkértem a Tanácsot és a Bizottságot, hogy tegyen világos és hivatalos kötelezettségvállalásokat, amelyek biztosítanák Európa aktív részvételét az új megoldások keresésében, és kívánságát fejezné ki arra nézvést, hogy a mindenki számára elérhető árú gyógyszerekhez való hozzáférésért való harcban az élen járjon.
Nem elégedhetünk meg olyan vitával, amelyben nem történtek konkrét kötelezettségvállalások, és a három intézmény között zajló több hónapnyi eszmecsere után ma megjegyzem, hogy bizonyos javaslatok, amelyeket igazán akartunk, most valóra válnak.
Először is engedjék meg, hogy megdicsérjem a parlamenti munkát, amely a számadási kötelezettség és a nyíltság miatti állandó aggodalomban folyt.
A parlamenti szavazás három egymást követő elnapolását a globális közegészségügy melletti kötelezettségvállalás motiválta.
Ez megmutatta számunkra, hogy a 'szolidaritás' szónak még mindig van jelentése az európai politikákban.
Ezért szeretném először is megköszönni Susta előadó úrnak meggyőző erejét és kitartását, és a politikai csoportok összes többi árnyékelőadójának, akik az együttműködésnek ezekben a hónapjaiban, hogy az erőfeszítések és a közös meggyőződés a pártpolitikák fölé emelkedett, hogy megmutassa, milyen munkára képes a Parlament.
Ezért remélem, hogy a Tanács és a Bizottság meg tudja majd mutatni, hogy tiszteletben tartják az utóbbi néhány hónapban folyó különböző tanácskozásokon vállalt, írott formában elfogadott kötelezettségeket.
Ezek a kötelezettségvállalások a következők: a tagországok minden kikötést szabadon használhatnak, amely engedélyezi a generikus gyógyszertermékek előállítását és exportálását fejlődő, és nemcsak szegény, fejlődő országokba; ezek a fejlődő országok minden, a dohai nyilatkozatban megfogalmazott rugalmasságot használhatnak annak érdekében, hogy népességüket a szükséges alapvető gyógyszerekkel lássák el; az Európai Unió a kereskedelmi megállapodásokról folyó tárgyalások folyamán nem tárgyal közegészségüggyel kapcsolatos rendelkezésekről - és a Biztos úr nyilatkozatát is megjegyzem; és végül az EU finanszírozni fogja a kutatás és a gyártáskapacitás fejlesztésére irányuló terveket a fejlődő országokban.
Ezek pozitív lépések, és tőkét akarunk belőlük kovácsolni, mindazonáltal azt szeretném mondani, hogy nem minden, a Parlament által feltett kérdés és jogos aggodalom kapta meg szükségképpen a kívánt választ a többi intézménytől.
Folytatódik harcunk azért, hogy a világon mindenki hozzájusson a gyógyszerekhez.
Ezért ügyeljük továbbra is különösen éberen a tanáccsal és a Bizottsággal együttes kötelezettségvállalások alkalmazását, és ugyanakkor továbbra is megköveteljük az elkövetkező hónapokban, hogy aggodalmainkra gyorsan érkezzen megfelelő válasz.
Úgy emlékszem, az első a Parlamenttel szemben vállalt kötelességek közül az volt, hogy a holnap elfogadásra kerülő mechanizmust értékeljék.
Nem tűntek el a kétségek ez ügyben, és ezért meg kell őket fogalmazni.
Amennyiben nem ez volna a helyzet, az érintett fejlődő országokkal szemben vállalt kötelezettségekkel egyetemben, az EU-nak le kellene vonnia a megfelelő következtetéseket, hogy előhozakodhasson egy valóban használható, fenntartható megoldással.
Ezért örömömre szolgálnak a tanácsi és bizottsági kötelezettségvállalások, és ezért felkérem a csoportomat, hogy holnap a megerősítés mellett szavazzon, még akkor is, ha a hosszú hetek alatt tapasztalt munkából anélkül, hogy a végére értem volna, arra jutottam, hogy az együttesen megkötött megállapodás még csak a kezdet.
az ALDE képviselőcsoport nevében. - (NL) A WTO 2003. augusztus 30-i határozatát, amely a TRIPS-megállapodástól való átmeneti eltérést állapít meg, egy új, 2005. december 6-i határozat átalakította állandó eltéréssé.
Susta úr beszámolójában számos igen találó megjegyzést tesz a kényszerengedélyezés használhatóságáról.
Igen sok elemet ismerek fel benne, amely a 2005-ös beszámolómban is szerepelt, amely az átmeneti eltérés európai rendeletté alakításáról szólt.
Teljes mértékben támogatom a Tanács és a Bizottság ajánlásait, melyeket Susta úr a hozzájárulással kapcsol össze.
A létrehozott mechanizmus valóban nem teljes megoldása az elégtelen gyógyszerellátás problémájának a szegény országokban.
Az EU-nak segítenie kell a fejlődő országoknak, hogy hosszú távú megoldást találjanak, amely által elérhető áron jutnak hozzá a legszükségesebb gyógyszerekhez, és elő kell segítenie a befektetéseket helyi gyártóüzemek.
A technológia, a kutatás átültetése és a technológiai segítségnyújtás természetesen elengedhetetlen.
Ebből a szempontból szeretnék utalni a legutóbbi beszámolókra, amelyek szerint a generikus gyógyszertermékek piaci részesedése újra zuhanóban van, amelynek oka a beszámolók alapján az, hogy a gyógyszeripai társaságok maguk állítanak elő olcsón olyan gyógyszereket, amelyeknek szabadalomvédelme lejárt.
A szegény országok számára ez lehetőséget kínál fel, mivel a WTO határozatával megegyezően, a kényszerengedélyezés megoldást kínál az olyan gyógyszerek esetében, amelyeket még mindig szabadalomvédelem alatt állnak.
Amennyiben nem szeretnénk emberek millióit, akik még mindig nem tudnak hozzájutni a legalapvetőbb gyógyszerekhez, többre - sokkal többre - lesz szükség, mint egy olyan mechanizmusra, amelynek használhatósága kétséges, és az is marad
az UEN képviselőcsoport nevében. - (PL) Elnök úr, 14 évvel ezelőtt történt, hogy a lengyel parlamentben a szellemi tulajdonjog kérdéséről szóló vitában részt vettem, mint egy különleges albizottság elnöke.
Ma abban a megtiszteltetésben van részem, hogy ugyanezt tehetem az Európai Parlamentben.
Az előttem szólókhoz hasonlóan szeretném hangsúlyozni az utóbbi hónapokban tett jelentős előrelépést, és szeretném kiemelni, hogy ahogyan mi látja, az Európai Parlament igen sokat tett az Európai Bizottság által javasoltak érdekében.
Meggyőződésem, hogy az általunk javasolandó kompromisszum elő fogja segíteni a gyógyszeripar termékekhez való hozzájutás javulását a harmadik világ országaiban, minthogy ez főleg minket érint.
a Verts/ALE képviselőcsoport nevében. - (SV) Elnök úr, amennyiben jól értettem, a Tanács a szavazás előtt fogja felolvasni a nyilatkozatot, máskülönben nem volna kötelező kötelezettségvállalás.
Ezért szeretném megkérni a szegény szó elhagyására a fejlődő országok előtt.
Tökéletesen oda nem illő és értelmetlen az előzetes megállapodásokban.
Vannak fejlődő országok és vannak a legkevésbé fejlett országok, és a Parlament azt akarja, hogy mindkét országcsoport részesüljön ezeknek a mechanizmusoknak a hasznából.
Világos, hogy itt mind ugyanazt a nyelvet beszéljük.
Erről gondolkodtam az ön beszéde alatt, Mandelson úr: ön azt mondta, az AKCS-országoknak nincs mitől tartaniuk, de aztán azt is mondta, hogy az AKCS-országok szegény fejlődő országok.
Remélem, nem szorítkozunk rájuk a vitánk alatt és az önök thaiföldi levele nem áll meg itt, hanem tökéletesen világos, hogy azoknak a fejlődő országoknak is, amelyek nincsenek a legszegényebbek között, képeseknek kell lenniük védeni a közegészségügyet annak érdekében, hogy hatékonyan tudjon fejlődni, és meg kel nekik adnunk minden segítséget és támogatást, amit csak tudunk.
Remélem, egyetértünk ebben.
GUE/NGL képviselőcsoport nevében. - (IT) Elnök úr, hölgyeim és uraim, az Európai Parlamentet felkérték, hogy véleményét fejezze ki arról, hogy a WTO-megállapodásoknak a szellemi tulajdonjog kérdésében való módosítását - a 'TRIPS-megállapodásokat' - véglegessé tehető-e, mivel ez gyors megoldást jelentene a fejlődő országnak a gyógyszerekhez való hozzájutási problémájára.
Tekintve, hogy ezidáig a módosításról nem bizonyosodott be valódi hatékonysága, az Európai Parlament számára fontos, hogy megragadja a TRIPS-módosítás megerősítése nyújtotta alkalmat, hogy olyan magasabb fokú garanciát biztosítson, amelyben az EU-nak a gyógyszerekhez való hozzájutási politikája átfogóbb, következetesebb és hatékonyabb lesz.
A TRIPS-megállapodás, amint azt a Tanács felismerte, a gyógyszerekhez való hozzájutás és a közegészségügy problémájának csak egy részmegoldását képviselte; ezért fontos, hogy a Tanácsnak, ahogyan azt a Parlament több alkalommal hangsúlyozta, ki kell jelentenie támogatását mindazon országok iránta, amelyek ki akarják használni a TRIPS-megállapodások által felkínált rugalmasságok előnyeit, hogy képesek legyenek alapvető gyógyszerekről gondoskodni elérhető áron.
Az Európai Uniónak többet kell tennie, hogy megfékezze az egészségügyi válságot a világ legszegényebb országaiban, főként azáltal, hogy biztosítja ezeket az országokat arról, hogy el tudják látni saját szükségleteiket anélkül, hogy kétoldalú vagy regionális megállapodásokkal, a TRIPS-plus megállapodásokkal és olyan, a gyógyszeripari termékekre vonatkozó rendelkezésekkel terhelnék őket, amelyek esetleg negatív hatással lehetnek az egészségügyi ellátáshoz és a gyógyszerekhez való hozzájutásra.
Továbbá azt gondoljuk, hogy a Bizottság és a Tanács feladata a WTO-kezdeményezések támogatása, hogy a TRIPS-szabályokat kevésbé bonyolulttá tegyék, és különösen, hogy a termékek hozzáférhetőségét maximálják.
(PL) Elnök úr, a félidőben vagyunk, de úgy tűnik az ezredfordulós célkitűzések közül a legrosszabbul a tbc, a HIV és a malária elleni küzdelemben teljesítettünk.
Az Egészségügyi Világszervezet statisztikái azt mutatják, hogy 2005-ben több mint másfél millió ember halt meg tbc-ben, amelynek a II. világháború előtt volt magas a halálozási aránya.
Nap mint nap 27 ezer ember hal meg az alapvető gyógyszerek hiánya miatt.
Az egészség a jólléttől és a gazdasági fejlődéstől elválaszthatatlan feltétel, és úgy gondolom, erkölcsi kötelességünk, hogy e tekintetben segítsük a kevésbé fejlett országokat.
Egy pozitív lépés ez irányba a TRIPS-megállapodás módosításának támogatása, annak érdekében, hogy lehetővé váljon a gyógyszerekhez való hozzájutás.
Nem tökéletes megoldás, de nem kockáztathatunk, ha milliók életét védjük vele.
Van benne kockázat.
Először is, a generikus gyógyszertermék előállításához és annak a szükséget szenvedő országokba történő exportjához az engedély megszerzése számos olyan feltételekhez kötött, amelyek elriaszthatják az embereket egy ilyen vállalkozástól.
Másodszor, az ilyen típusú gyógyszerek gyártása kedvező körülményeket teremthetnek a visszaélésre mind a haszonélvezők, mind az exportálók számára, tetejébe a szegény országok infrastruktúrája annyira gyenge, hogy lehetetlen a gyártás elkezdése.
Ebből kifolyólag némi extra, többszintű pénzügyi segély szükséges.
Számomra úgy tűnik, a legfontosabb dolog az olyan pénzügyi segély, amely helyi gyártóközpontok felépítésére, technológiaátadásra és fejlesztési és innovációs befektetésre irányul.
Kötelesek vagyunk társadalmi szolidaritást mutatni ezekkel az országokkal, de nekünk kell megtalálnunk az utat, amely a legközelebb visz ahhoz, hogy növeljük az adott segély hatékonyságát, miközben saját piacunkat is védjük.
Végül, Biztos úr, azt szeretném mondani, hogy a Bizottság előtt - és Ön előtt is, mint a különleges bizottság elnöke előtt - óriási terület van, amely az új ötleteket várja.
(DE) Elnök úr, Biztos úr, hölgyeim és uraim, amiről ma este tanácskozunk, és amiről holnap szavazunk, egy kicsi ám fontos építőeleme az intézmények, a Bizottság, a Tanács és a Parlament közötti együttműködésnek.
Ebben az eljárásban a Parlament mindössze a választás jogával rendelkezik, egyetért vagy elutasítja a javaslatot.
Az a mód, ahogyan Susta előadó úr, és az árnyékelőadók - és itt szeretnék külön köszönetet mondani Kader Arifnak a csoportomból - ezt a lehetőséget kezelték, jelentősen növelte a Parlament előre meghatározott cselekvési lehetőségeit.
Mindazonáltal a Biztos úrnak is szeretném megköszönni, hogy határozottan rámutatott arra, hogy ez a megállapodás, ez a jegyzőkönyv, amelyről holnap szavazunk, és amelyet a tagországok megerősíthetnek, mindössze egy építőeleme - egy fontos darab, de csak építőelem - , és hogy sokkal több lépést kell tennünk ahhoz, hogy a gyógyszeripari ágazatban gyártókapacitással nem rendelkező fejlődő országok számára valódi esélyt adjunk, amilyenre szükségük van ahhoz, hogy polgáraikat ellássák az alapvető gyógyszerekkel.
Ez a lépés segíteni fog nekünk az együttműködésben, különösen akkor, amikor a Parlament sok más szakpolitikai területen, például a kereskedelem területén is további jóváhagyási jogot nyer majd.
Őszintén köszönöm továbbá a Tanácsnak és a Bizottságnak és minden tagnak, akik valóban lehetővé tették, hgy elérjük ezt a rugalmasságot.
(PT) Biztos úr, hölgyeim és uraim, mivel a tárgyalt kérdés etikai fontossággal bír, a vita, amelyben részt veszünk, nagy politikai jelentőségű.
A szellemi tulajdon megvédése és a kevésbé fejlett országok népessége egészségügyének és jóllétének elősegítése közötti ellentét olyan érdekellentétből fakad, amely csak értékszembesítéssel oldható meg.
Egymás mellé helyezve e kettőt, az ellentét világos.
Az egyik oldalon van az intellektuális tulajdonjog védelmének egy bizonyos vitatható modellje, amely az innovációra való ösztönzés és a tudományos ismereteknek az ebből eredő kiterjesztésének érvén alapul, míg a másik oldalon szegény sorsú emberi lények állnak, akik elégtelen forrással rendelkező országokban élnek, és akiket nem lehet szenvedésre és meghalásra ítélni gazdasági okok miatt, miközben nekünk megvan hozzá a tudásunk, hogy megmentsük az életüket.
Az összehasonlításból világossá válik, melyik oldal képviseli az alapvető értékeket.
Ennek fényében, számos alkalommal, számos helyen már megtettek bizonyos lépéseket, hogy a szellemi tulajdonjog védelmi rendszerét rugalmasabbá tegyék, hogy elősegítsék mindenki számára a gyógyszerekhez való hozzájutás.
Mindazonáltal az derül ki, hogy az előmenetel egyelőre nem elégséges.
A szóban forgó mechanizmus csupán könnyítő eszköze ennek a lesújtó problémának.
Tovább kell mennünk.
A Parlament ebbe az irányba fordult, amikor döntően hozzájárult ahhoz, hogy az EU a saját alapját képező értékek mellett foglaljon állást.
Az immár megtalált megoldás mutatja ezt az aggodalmát, és ezért szeretném elismerésemet kifejezni a Tanács elnöksége felé azokért az erőfeszítésekért, amelyeket a nyilatkozatokon és kötelezettségvállalásokon keresztül egy olyan álláspont megszerzéséért tett, amelyben Európa a legjobb színben tűnik fel: olyan politikai közösség, amely mindig a kétségbevonhatatlan emberi értékek mellé áll.
A vitát lezárom.
A szavazásra szerdán, déli 12 órakor kerül sor.
Az élethosszig tartó tanulást tanúsító bizonyítványok (vita)
A következő napirendi pont Mario Mantovani véleménye a Foglalkoztatási és Szociális Bizottság nevében, az egész életen át tartó tanulás Európai Képesítési Keretrendszerének létrehozásáról szóló európai parlamenti és tanácsi ajánlásra irányuló javaslatról - C6-0294/2006 -
a Bizottság tagja. - Elnök úr, szeretném megköszönni Mantovani úrnak, és szeretnék a Bizottság nevében is köszönetet mondani neki és a felelős bizottságoknak az egész életen át tartó tanulás európai képesítési keretrendszeréről (EQF) folyó tárgyalásokon tanúsított proaktív elkötelezettségükért és támogató hozzáállásukért.
Ez az ajánlás az EU leglényegesebb értékeiről szól: mobilitás, országok közötti együttműködés, fellendülés és az egyének segítése.
Azért javasoljuk az EQF-et, mert Önök, az Európai Parlament és a tagországok felkértek minket rá, hogy találjunk meg a lehetőségét a mobilitás serkentésének és az egész életen át tartó tanulásnak, amelyek nélkül nem tudnánk elérni a lisszaboni célkitűzéseket.
Az EQF-et a "Oktatás és képzés 2010" munkaprogramon belül fejlesztették ki, amely a lisszaboni menetrend oktatási dimenziója.
Az EQF célja felülkerekedni azokon a még meglévő akadályokon, amelyekkel az európai dolgozók és tanulók szembetalálják magukat, amikor munkát akarnak változtatni vagy egy másik országba kívánnak költözni munka vagy tanulás miatt.
Az európai polgárok túl gyakran találkoznak nehézségekkel, amikor más európai országban kívánják felhasználni képesítésüket.
Még saját országukban is elzáródhat előttük a tanulási út a nemzeti oktatási rendszerük különböző részeinek eltérő mértékű integrációja miatt.
Az EQF összekapcsolja egymással, mint egy fordító eszköz, az országok különböző nemzeti képesítési rendszereit.
Ily módon a különböző országok képesítéseit olvashatóbbá teszi, ezáltal lehetővé teszi az egyének számára, hogy másik országba költözzenek, ha máshol akarnak dolgozni vagy tanulni.
Nemzeti szinten - ezen a szinten már működik is a keretrendszer - előmozdítja a nemzeti képesítési keretrendszer fejlődését.
A képesítési keretrendszerek az egész életen át tartó tanulást támogatják például azáltal, hogy megkönnyítik az emberek számára a különböző oktatási és képzési intézmények közötti mozgást, például a szakképzésből a felsőoktatásba.
El kell ismernem, hogy az EQF egy összetett technikai eszköz.
Főként szakértők és az oktatási hatóságok fogják használni, bár az EU polgárai részesülnek előnyeiből.
A mai napon annak a közös törekvésnek az eredményét vitatjuk, amely a Bizottság, az országok, társadalmi partnerek, oktatási és képzési egyesületek és további érdekeltek között jött létre.
Az EQF jórészt megegyezésre épült, és szándékaink szerint az érdekelt személyeket magunkkal visszük a folyamaton keresztül.
Az EQF azt javasolja, hogy 2010-re az országok létesítsenek összeköttetést a képesítési rendszereik és az EQF között, és biztosítsák, hogy 2012-re az egyes nemzeti képesítések hivatkozzanak a megfelelő EQF-szintre.
Az időpontokat a Tanács és a Parlament javasolta.
Örömmel értettünk egyet egy, a Parlament által javasolt, a minőségbiztosításról szóló új ajánlat közzétételében, amelyről az gondoljuk, alátámasztja az alapelv fontosságát.
Egyetértünk továbbá a Parlament azon javaslatával, hogy a rendszer tartalmazzon hivatkozást a kreditrendszerekre, ez ismeri fel a képesítési keretrendszerek alkotóelemeinek gyors fejlődését és alkalmazását.
Úgy véljük, a Parlament és a Tanács valóban tökéletesített a szövegen.
A Parlamenttel, a Tanáccsal és Bizottsággal folytatott tárgyalásokban elfogadott megközelítés mutatja az EQF mögött húzódó Európán átívelő konszenzust.
Van tehát az EQF mögött egyfajta lendület; az országok túlnyomó többsége elismeri az EQF mobilitást és az egész életen át tartó tanulást elősegítő képességét.
A túlnyomó többség jelenleg az EQF-hez kapcsolt saját nemzeti képesítési keretrendszerét fejleszti, ezért a javaslatnak már jelentős a hatása Európa oktatási és képzési rendszereire.
Remélem, egyet tudnak velem érteni a javaslat első olvasatának támogatását illetően, így azt hivatalosan elfogadhatja a Tanács az elkövetkező hetekben.
Elnök Úr!
Biztos Úr!
Hölgyeim és uraim! Úgy hiszem, a mai este egy lényeges projekt kezdete, amire Európa, a tagállamok, a régiók és az Európai Unió városai már régóta vártak; a célra, melynek eléréséért az oktatás, a foglalkoztatás, a kereskedelem és a gazdaság területeinek különböző érintettjei évekig dolgoztak, és amit a társadalom egésze akar.
Holnap az Európai Képesítési Keretrendszer jóváhagyásával egy jobb holnap alapjait fektetjük le, közös referenciapontot adva a jövő generációinak kulturális, oktatási és szakképzési kötelezettségükhöz, képzésükhöz és természetesen foglalkoztatásukhoz.
Összhangban a Lisszaboni Stratégiával az Európai Képesítési Keretrendszer egy közvetlen csatornát képvisel, hogy fejlessze a kapcsolatokat az iskolák, egyetemek és a munkahelyek között, valamint a hivatalos, a félhivatalos és a nem hivatalos élethosszig tartó tanulás között úgy, hogy mind nemzeti, mind pedig ágazati szinten biztosítja az átláthatóságot a képesítések és bizonyítványok elismerése területén, és mindig az európai keretrendszeren belül.
És végül erősíteni fogja a tagállamok együttműködését a különböző rendszerek összehasonlításának érzékeny területén.
Ez a visszatérő téma, mely - a Lisszaboni Stratégiával összhangban - a megfelelő felelősség vállalásához vezetett bennünket azzal a választással, melyről biztosan állíthatom, hogy a növekedést, a fejlődést és a versenyképességet hirdeti egy olyan Európában, mely köteles a társadalmi kohéziót egyik célkitűzésének elismerni.
Ez egy hosszú múltra visszatekintő projekt, mely a bolognai folyamatból, a kreditek, mint egyenértékű egységek felhalmozásának és átvitelének rendszeréből indult, és a szakképzési rendszerben a barcelonai csúcson jelent meg újra.
2004-ben Bergenben fejlesztették tovább, majd 2005-ben a Tanács, mely a jelenlegi keretrendszer elfogadásának szükségességét hajtogatta.
Ez egy történelmi utazás, mely világosan mutatja az európai döntéshozók ambícióit arra vonatkozólag, hogy egy új eszközt hozzanak létre, mely sokak által forradalminak tekinthető, de nélkülözhetetlen az európai integráció számára, amiért már oly sok éve dolgozunk.
Elnök Úr, Hölgyeim és uraim! Meggyőződésem, hogy ez a keretrendszer nemcsak elősegíti a határokon átívelő mobilitást, hanem az EU belső mobilitásának fő mozgatórugója is lesz - ha általánosságban a diákokra, munkavállalókra, kutatókra és önkéntesekre gondolunk, valamint mindazokra, akiknek szabadon kell mozogniuk Európában anélkül, hogy pánikot vagy felesleges aggodalmat okoznak.
Emlékezniük kell a lengyel vízvezeték-szerelő történetére, ami megijesztette Franciaországot: ez volt az egyik legfőbb oka annak, hogy a franciák az Európai Alkotmány ellen szavaztak a népszavazáskor.
Nos, a szöveg, ami most előttünk van, az eredménye a több hónapos munkának, a szoros együttműködésnek a Tanács képviselőivel a portugál elnökség alatt, mely azonnal látta ezen ambiciózus projekt jelentőségét.
A Bizottság, Figel biztos úr személyében végig nagy figyelemmel kísérte a folyamatot, és e partnerség szellemének köszönhetően sikerült továbbfejleszteni a szöveget azáltal, hogy a Foglalkoztatási és Szociális Bizottság szívéhez közeli kulcskoncepciókat illesztettünk be.
Rendkívül hálás vagyok ezért a kollégáimnak, a háttérelőadóknak, mint Castex asszonynak, Kusstatscher úrnak, a liberálisoknak, valamint Mann úrnak és Kasoulides úrnak, illetve mindazoknak, akik közreműködtek ebben.
Nagylelkű részvételüknek és elkötelezettségüknek köszönhetően sikerült belefoglalnunk a következő fogalmakat: társadalmi integráció, a munkaerőpiac követelményei; személyes fejlődés a különböző képzési utak mentén; diszkriminációmentesség a hátrányos helyzetű emberek számára is; egyenlő lehetőségek, a szubszidiaritás elvének tisztelete és a tagországokon belüli koordinációs pontok létrehozása.
Arról is megbizonyosodtunk, hogy az ajánlás nem kötelező, habár természeténél fogva jogalkotó marad.
Nyilvánvalóan ez nem valamilyen gyengeségből eredt, hanem sokkal inkább a felelősségtudatból és a realizmusból fakadt, hogy elősegítse és hirdesse ezen eszköz használatát azokban az országokban, melyeknek több időre van szüksége.
Röviden tehát kétség sincs afelől, hogy ez továbbfejleszthető, de az életben mi nem az?
Meggyőződésem azonban, hogy egy olyan szöveg van előttünk, melynek lelke és lelkiismerete van.
Úgy hiszem, az Európai Parlament feladata az, hogy az állampolgárok valódi érdekeinek megfelelően alkosson törvényt.
Nos, ez az, amit itt csinálunk.
A szöveg jóváhagyása első olvasatra a bizonyítéka ennek, mely részben köszönhető Gala úrnak a Kulturális és Oktatási Bizottság részéről, a Nőjogi és Esélyegyenlőségi Bizottságnak, és az Ipari, Kutatási és Energiaügyi Bizottságnak, melyek mind pozitív hozzájárulást tanúsítottak.
az Ipari, Kutatási és Energiaügyi Bizottság véleményének előadója. - (ES) Elnök Úr!
Biztos Úr! Először is gratulálni szeretnék az előadónak, mivel valóban egy olyan kérdéssel foglalkozott, mely jóval tovább mutat, mint amennyire képzeltük.
A globalizált világban Európát és a különböző EU-s országokat valóban a humánerőforrásuk képzettsége fogja meghatározni.
Ha egy pillérben kellene összefoglalnunk, mi az, ami lehetővé teszi Európa és az Európát alkotó összes ország számára, hogy versenyképesek legyenek ebben a globális világban, az a humánerőforrás, az európai állampolgárok képzettsége.
Ezt szem előtt tartva rendkívül lényeges, hogy az egész életen át tartó oktatást és képzést a munkaerőpiac igényeihez kell alakítani, és ezeknek folyamatosan válaszolniuk kell az igényekre.
Ha nem ez a helyzet, akkor lehetetlen lesz ezt teljesíteni.
Ugyancsak a következő paradoxonba fogunk ütközni: az emberek idősödnek, de ezek az idős emberek egyre fiatalosabbá és potenciálisan aktívabbá válnak, ám ennek ellenére forrásaik nem kielégítőek, hogy termelékennyé váljanak, és adjanak a társadalomnak, valamint hogy megtalálják a helyüket a munka világában.
Ezt szem előtt tartva az első szempont, hogy alapvető fontosságúnak kell lennie az elsősorban technológiai dimenzión alapuló élethosszig tartó képzésnek, mely hozzáadott értéket képvisel.
Egy másik szempont is van azonban, mely Európa jövőjéért aggódik, és ez integrálja a humánerőforrást egy versenyképes belső piacba, amihez olyan képzettségekre van szükség, melyeket minden tagállam elismer. Ez fogja lehetővé tenni a különböző országok állampolgárainak, hogy a mindenki által elismert képzettségek alapján versenyezzenek egymással.
Következésképp, mivel egy ilyen versenyképes világban ez szükséges az egyén fejlődéséhez, és mivel a belső piac fejlődéséhez is szükséges, ez az a kérdés, melynek sokkal nagyobb a jelentősége, mint amit adtak neki talán azzal, hogy a nap végén ilyen későn vitatjuk meg.
Köszönöm del Castillo asszony, noha mindig az esti viták a legérdekesebbek.
a Kulturális és Oktatási Bizottság véleményének előadója. - (SK) Először is szeretném megköszönni Mantovani úrnak, az előadónak az Európai Képesítési Keretrendszerről szóló jelentéshez fűződő munkáját.
2006 tavasza óta vitázunk erről a kérdésről az Európai Parlamentben.
Mint az tudják, az Európai Képesítési Keretrendszerre vonatkozó határozott megbízatás szerves része a Lisszaboni Stratégiának.
Egy fordítógépként fog szolgálni a különböző képesítési rendszerek és szintek között, és ennek megvalósítása nagyobb átláthatóságot, összehasonlíthatóságot és hordozhatóságot fog eredményezni az egyes tagállamok állampolgárainak képesítését illetően.
Mindemellett az Európai Képesítési Keretrendszer segíteni fogja a nemzetközi ágazati szervezeteket, hogy továbbfejlesszék a kapcsolatokat az ágazati képesítési rendszerük és a nemzetközi képesítési rendszerek között, ezzel elősegítve a munkavállalók és tanulók mobilitásának növelését.
A szubszidiaritás elvével összefüggésben támogatásom fejezem ki, hogy az Európai Képesítési Keretrendszer a tagállamokat tekintve nem kötelező, és hogy a nemzeti képesítési rendszereket a nemzeti törvényhozásnak és gyakorlatnak megfelelően alakították ki.
Egész Európát tekintve az Európai Képesítési Keretrendszer azonban egy hatékony eszköze lesz a képesítések elismerésének és összehasonlíthatóságának. De csak akkor, ha az egész életen át tartó tanulás rendszereinek részeként következetesen végrehajtják az EU-tagállamokban.
Mióta az EKKR közvetlenül kapcsolódik ahhoz a módhoz, ahogyan az állampolgárok érvényesülnek a munkaerőpiacon, és hatással van a szakképzés minőségére, azóta a versenyképesség-növelés fontos eszközének is tekinthető.
a PPE-DE képviselőcsoport nevében. - (DE) Elnök Úr! Az Európai Képesítési Keretrendszer a szakképzés EU-s szintű emancipációjának kezdőjele, mivel lehetővé fogja tenni, hogy a szakképesítéseket egész Európában elismerjék, mint ahogy a tudományos képzettségeket.
Ez időt igényel és hajlandóságot az együttműködésre, irányításra és az emberek gondolkodásmódjának megváltoztatására.
Azok az emberek, akik csak azt védik, amit tudnak, és tartanak az új tapasztalatoktól, ne lepődjenek meg, ha azt látják, hogy nem mobilak.
Tisztább képre van szükségünk.
A nemzeti szakképesítéseknek összehasonlíthatóknak kell lenniük, azonban ez nem jelenti, hogy szabványosítani kell őket.
Ezt már múlt évben kértem az EKKR saját kezdeményezésű jelentésében, melyet én készítettem a Parlamentnek.
Sok minden történt azóta.
Csillapodott a tagállamok - beleértve az országom is - azon félelme, hogy elveszítik hatásköreiket.
Az egész életen át tartó tanulás és az EKKR voltak a fő mérföldkövei a Tanács német elnökségének, melyet sikeresnek tekintettünk.
Most teljes gőzzel csináljuk a nemzeti képesítési keretrendszert, mely nem teljesen egyszerű, mivel Németország szövetségi szerkezetű és minden tartomány autonómiával rendelkezik.
Szeretném megköszönni a PPE-DE képviselőcsoport nevében Mario Mantovani úrnak a kitartását, hogy foglalkozott a Bizottsággal és a Tanáccsal, valamint, hogy mindenkit folyamatosan informált a képviselőcsoportokban, akik figyelemmel kísérték az EKKR-t.
Igazán remélem, hogy holnap első olvasatra el fogják fogadni a jelentést.
Mostantól, ahogy egyre elmélyülünk a részletekben, több megbeszélésre van szükség az oktatók, a tanárok és a szakképző intézmények között.
Ezt épp tegnap tapasztaltam a szakiskolai tanárokkal tartott találkozón Heese-ben.
Ha a képesítéseket rangsoroljuk, akkor a német mesterképzés vagy a szakbizonyítvány például a nyolc szintből legalább a harmadik-negyedikhez tartozik.
Mások egyáltalán nem ismerik ezt a képesítést.
A német kettős rendszer erőssége nem nyilvánvaló az emberek számára, hacsak nem maguk tapasztalták azt.
Az európai oktatási és tanulási műhelyünkben, mely a szubszidiaritás elvén alapszik, az oktatásban és a szakképzésben jelentősen meg fogják erősíteni a foglalkoztatás és a szakképzési politika dimenzióit.
Együtt el kell, és el fogjuk érni a célt: egyesítjük a minőségi előírásokat, az EKKR-t a bizonyítványokban és diplomákban 2010-ig.
a PSE képviselőcsoport nevében. - (FR) Elnök Úr! Szeretném megköszönni és gratulálok az előadónak a kiváló konzultációjáért az Európai Képesítési Keretrendszer ajánlásával kapcsolatban.
Ugyancsak szeretném megköszönni a Bizottságnak és a Tanácsnak, hogy figyeltek, és hogy mindenki számára elérhetőek voltak.
Az EKKR-ben létezik egy eszközünk, mely az európai állampolgárok mobilitását szolgálja, akár a szakképzési utak részeként, akár a szakmai mobilitás részeként.
Az emberek szabad áramlását, mely a Szerződésekben le van írva, még mindig akadályozza, hogy az embereknek nehézségei vannak a kibocsátó országukban szerzett képesítések elismertetésével egész Európában.
Ezek a képesítések, melyeket az egyes tagállamok saját eljárásaik és rendszereik alapján ítéltek oda, minden tagállam saját szuverenitása alá tartozik, és azt az EKKR tiszteletben tartja.
A képesítéseket azonban egyre inkább az azt odaítélő országon kívül kell használni, melyet bátorítani szeretnénk annak az értéknek a tiszteletéből, melyet a diploma vagy bármely más képesítés a birtokosának nyújt.
Ezért szükségünk van egy eszközre, hogy összehasonlítsuk, és elsősorban átalakítsuk az egyik tagállam képesítését a másikéra.
Ez egy különösen lényeges és érzékeny kérdés a szakképesítések területén.
Ez az oka annak, amiért a Foglalkoztatási és Szociális Bizottság olyannyira ragaszkodik az szakképesítések egyesítéséhez az EKKR-ben.
Ez megtörtént, és boldogok vagyunk.
A munkavállalók és a cégek egyre mobilabbak az európai munkapiacon.
A munkavállalóknak és a munkaadóknak azonban ezért minden tagállamban garanciára van szükségük azokkal a dolgokkal kapcsolatban, amelyek a munkavállaló képességeit és értékét mérik, azaz a szakmai képesítésüket, függetlenül attól, hogy hogyan szerezték azokat.
Biztos Úr! Szeretnék azonban egy másik pontot hangsúlyozni.
Jelenleg az EKKR egy szép, de üres héj.
Hogy megfelelően létezzen, az egyes tagállamokban megszerzett diplomákat, képesítéseket és bizonyítványokat hitelesíteni és regisztrálni kell az Európai Képesítési Keretrendszer referfenciái alapján.
Ez minden tagállam számára rengeteg munkát fog jelenteni, valamint hatalmas energiát és különleges szakértelmet igényel.
Az Európai Bizottság támogatása alapvető fontosságú lesz, ugyanúgy, mint az európai ügynökségeké - elsősorban az Európai Szakképzés-fejlesztési Központra (CEDEFOP) gondolok.
A társadalmi partnerek részvétele ugyancsak alapvető lesz minden szinten.
A tagállamoknak be kell őket vonnia, ugyanúgy, mint az ajánló államokat, valamint közösségi szinten az ágazati párbeszédbizottságokat is be kell vonni.
Végül, hogy az EKKR teljes és hatékony legyen, az is szükséges a gazdasági partnerek, a szakmai ágazatok számára, hogy megértsék és magukévá tegyék azt.
Ez nemcsak azért van, mert ők ítélik oda a képesítéseket, melyet bele kellene foglalni az EKKR-be, hanem mert a cégeknek szükségük van viszonyítási pontokra a toborzáshoz és, hogy osztályozhassák az állásaikat.
Az EKKR-nek miharabb közös referenciakeretté kell válnia, és egy megfelelő határidőről álmodom, amikorra az EKKR lesz a referenciakeret mindenhol, még a kollektív szerződésekben is.
Először is meg kell dicsérnem Mantovani urat e rendkívül jelentős dokumentum elkészítéséért.
E dokumentum alapvető célja, hogy megtalálja a különböző képesítések meghatározásának és összehasonlításának módját a munkaerőpiacon és az oktatási rendszerben.
Kétségtelen, hogy az Európai Képesítési Keretrendszer (EKKR) jótékony hatással lesz az EU munkaerőpiacának hatékonyságára és flexibilitására.
Még ennél is fontosabb, hogy az EKKR segíteni fog a bevándorlókkal és az EU állampolgáraival szembeni megkülönböztetés csökkentésében a munkahelyeken.
Sajnos a litvánoknak és más EU-s országok állampolgárainak képesítésük használatakor nehézségei támadnak más tagállamokban.
Gyakran nem ismerik el képesítésüket a munkaadók vagy az intézmények.
Az emberek megkülönböztetve érzik magukat, mivel nincsenek egyenlő lehetőségeik, hogy versenyezzenek a munkaerőpiacon.
Gyakran olyan állásokat kell elfogadniuk, melyek kevesebbet fizetnek, és amelyekhez túlképzettek.
Egy találkozón a Londonban élő és dolgozó litvánokkal felhívták a figyelmem számos panaszra, mely a munkahelyi megkülönböztetéssel és az olyan munka megszerzésének nehézségeivel volt kapcsolatos, melyre képesítést szereztek.
Ezáltal "másodosztályú” állampolgároknak érzik magukat, pedig a képesítésük és képességeik gyakran magasabbak, mint azon országok állampolgáraié, akik ugyanazt a munkát végzik. Nem kapják meg azt a munkát, amit akarnak vagy a megfelelő fizetést csupán azért, mert a képesítéseiket nem ismerik el.
Sajnálatos, hogy sem a Bizottság, sem mi, a képviselők nem voltunk képesek megoldani ezt a problémát 22 év alatt.
Összefoglalva tehát ez a dokumentum nagy jelentőséggel bír a legtöbb ember számára.
1985-ben a Tanács elhatározta, hogy bevezet egy rendszert, hogy összeillessze a különböző országok szakképesítéseit.
Ez még nem hozott semmi eredményt.
Sajnos, ismét nem sietünk, és nem javasoljuk, hogy 2012 előtt bevezessük ezt.
Ráadásul ez a tagállamok belátására van bízva.
Szégyen, hogy ilyen eredménytelenek vagyunk.
A tapasztalatainkból kellene tanulnunk.
Elnök Úr! Az egész életen át tartó tanulás Európai Képesítési Keretrendszerének létrehozása egy olyan dolog, mely a ma és a jövő Európája számára nagy jelentőséggel bír.
Az, hogy az egyén teljesít-e a magánéletében és a társadalomban, tulajdonképp attól függ, hogy hogyan készült fel az életre és a munkára.
A történelmi és jelenkori meghatározók kiváltották annak a szükségét, hogy különös tekintettel legyünk az 50 és afölötti emberekre, valamint a gazdasági nehézségekkel küzdő családokból származó fiatalokra, különösen az új tagállamokban.
Nem mindegyikük tud, vagy nem mindegyiküknek kellene külföldre menni munkát keresni.
Megfelelő feltételeket kell kialakítani az embereknek, hogy a saját környezetükben fejlődhessenek, ott, ahol élnek.
A nemzeti képesítési keretrendszernek egy olyan eszköznek kellene lennie, mely a képesítések osztályozását szolgálja a tanulás egyedi, elérhető szintjei számára lefektetett kritériumoknak megfelelően.
Az Európai Uniónak mind jogilag, mind pedig gazdaságilag támogatnia kellene a tagállamok erőfeszítéseit.
Az Uniónak nemcsak a szabad mozgás lehetőségét kell kínálnia az állampolgároknak, hanem a foglakozással kapcsolatos képesítéseik elismerését is.
a Verts/ALE képviselőcsoport nevében. - (DE) Elnök úr! Először is megköszönöm Mario Mantovani úrnak, hogy e kérdésben a mellette ülők nyomdokaiba lépett.
Előttünk van az eredmény, mely a tagállamokban oktatási hatóságokat igényel, hogy ezt a közös keretrendszert fordítóeszközként és referenciapontként használhassák.
Sok lehetőség van még a nagyobb nyomás gyakorlására, hogy nagyobb átláthatóságot, jobb összehasonlíthatóságot érjünk el, és ezáltal megteremtsük a különböző képesítések egyenlőségét és elismerését az EU-ban.
Különösen örülök annak, hogy a szakképzést külön megemlítik az általános oktatás mellett, és annak, hogy azonos státusszal rendelkezik. Valamint annak is örülök, hogy nemcsak a hivatalos diplomákat fogják a normákhoz mérni, hanem a nem hivatalos szakképesítéseket is, melyeket az emberek a munkahelyükön vagy otthon szereztek.
Gyakran használtak trükköket, hogy megnehezítsék a munkaerőpiacra lépést.
Az oktatási hatóságok, a szakképző testületek és a szakmai hatóságok nem ritkán próbálnak ellenállni a kívülről érkező versenytársaknak azáltal, hogy vonakodnak elismerni a máshol szerzett felsőoktatási és szakképzési képesítéseket formai okokra hivatkozva.
2010-ben ez már a múlt lesz.
az IND/DEM képviselőcsoport nevében. - Elnök úr! Ugye jól hangzik az "élethosszig tartó tanulás elősegítése”, valamint, hogy az EU őszintén dolgozik az emberek javáért és a foglalkoztatásért?
Csakhogy ma reggel Barroso úr azt mondta, hogy nem szereti a mendtességeket, de támogatja a kompromisszumokat a sokszínűség tiszteletben tartása érdekében.
Ezek szép szavak, de itt van nekünk még egy újabb próbálkozás, hogy ledózeroljuk a csodás sokszínűséget egy közös, harmonizált, jellegtelen képpé.
És most elmondhatjuk, hogy az oktatáson van a sor.
Az oktatás azonban nem tartozik az EU hatásköre alá!
Ezek csak a Szerződés 149. és 150. cikke alapján hozott javaslatok keretébe tartoznak.
Tehát ez egy próbálkozás arra, hogy egy kiskapun hatáskört csempésszenek be.
Ha az EU hatáskört szeretne szerezni az oktatás felett, tegye azt őszintén, menjen végig a hagyományos csatornákon, és alkalmazza az átláthatóságot, melyről oly sokat hallunk.
A bergeni keretrendszer modelljét követve, az EUROPASS diplomák és bizonyítványok létrehozása kiegészítve a kreditek átvitelének rendszerével harmonizált EKKR-szintet igényel.
Ez az EU-javaslat a képesítések ágazati és regionális szinten, és ugyanúgy nemzeti szinten történő kibocsátásával majdnem teljes lefedettséget fog biztosítani a képesítések terén.
A bizonyítványok kibocsátásával és a képesítések odaítélésével az EU biztosítani fogja az egyetemek és a nemzeti kormányok megkerülését.
Az Egyesült Királyság kormánya támogatja a képesítések harmonizációját.
Erre úgy készül, hogy a Titkos Tanács által felügyeli az egyetemeket, készen arra, hogy átadja azokat az EU-nak.
Amit az egyetemek gondolnak erről, az lényegtelennek tűnik.
A HMG valódi pozíciója e tervezet ellenvetésével vált világossá.
Nem akarja, hogy EU-logó legyen a képesítési dokumentumokon.
Ez azért van, mert nem akarja, hogy az emberek megtudják, az oktatást átadták az EU-nak.
Kérem, mondják meg, hogy a kormányom miért képviseli ezt az álláspontot?
Miért támogat egy EU-projektet, és miért akarja ezt elhallgatni az emberek elől?
Vajon más nemzetek kormányai is ezt teszik?
Nem lennék meglepve, ha igen, mivel ők is el akarják hallgatni az emberek elől, hogy az egyetemeiket ily módon használják.
Kikövetkeztethették, hogy nem szeretem ezt a projektet, de ez nem a brit egyetemek és kollégák nemzeti büszkesége miatt van.
Nem.
Ez azért van, mert tanárként értékelem az oktatást, és elismerem, hogy az európai országok olyan egyetemekkel rendelkeznek, melyekre méltán büszkék - a tanulás nagyszerű központjai, melyeknek növendékei évszázadokon keresztül hozzájárultak a művészetek, az irodalom és a tudományok fejlődéséhez, mindenhol gazdagítva az emberek életét.
Elismerem azt is, hogy a civilizáció e lendülete azért jött létre, mert a tanulás e színterei külön és függetlenül alakultak ki úgy, hogy mindegyik kifejlesztette a maga külön sajátosságát és identitását
Hát nem különös egy olyan világban, ahol a személyiséget féltékenyen óvják és a személyazonossággal való visszaélés bűnnek számít, hogy néhány ember meggondolatlanul arra törekszik, hogy lerombolja az intézmények egyedülálló identitását, mely azzá teszi őket, amik, megtagadva másoktól az oktatást, amit ott szereztek?
(EL) Elnök Úr! Nem tudtunk volna ma az Európai Képesítési Keretrendszer kialakításáról szóló javaslatról vitázni, ha nem lett volna tagtársunk, Mantovani úr, aki hasznát vette az ezen a területen dolgozó, vagy a Tanáccsal, illetve a Bizottsággal együttműködő volt képviselők tapasztalatát.
Ennek köszönhető, hogy ma a nyolc képesítési szint felállításával foglalkozunk, mely magába foglalja az általános oktatást, a felnőttképzést, a szakképzést és a felsőoktatás három szintjét.
Válaszolva képviselőtársamnak, aki korábban szólalt fel, hangsúlyozzuk, hogy a Szerződés 149. és 150. cikke adja a megfelelő jogi alapot a javasolt ajánlásoknak, egyszerűen azért, mert figyelembe veszik az egész életen át tartó tanulást.
Semmilyen körülmény között nem fogadjuk el, hogy az oktatásnak az EU felelősségi körébe kellene tartoznia: a nemzeti felelősség területe marad.
Az EKKR-ben a képesítések összehasonlítása azonban figyelmen kívül hagyja az oktatási módszereket és az oktatási létesítmények típusait.
Ezért csak egy ilyen jellegű összehasonlítás utalhat a tudásra, a megértőképességre, valamint a tudás és a képességek gyakorlati alkalmazására.
Görögország és számos más állam különösen ragaszkodik az EKKR választható mivoltához.
Hivatalosan is kifejezték, hogy a képesítések rangsorának elősegítése nem jelenti a nemzeti oktatási rendszer átalakítását vagy a tanulmányi bizonyítványok elismerését.
Emellett a nem hivatalos és félhivatalos oktatás bizonyítványának automatikus kiadása nem lehetséges a megszerzés változatossága és egyéni körülményei miatt, csak egy puszta hivatkozás.
Azt is észben kell tartanunk, hogy ugyanaz az ember különböző szinteken számos képesítéssel rendelkezhet.
(PT) Elnök Úr!
Biztos Úr!
Hölgyeim és uraim! Az egész életen át tartó tanulás Európai Képesítési Keretrendszere egy meghatározó dokumentum, mely lehetővé teszi a képesítések nemzeti és ágazati referenciakeretének összehasonlítását európai szinten.
Alapvető fontosságú a megszerzett képesítések igazolása, hogy a hivatalos oktatáson kívül, különösen a munka világában szerzett előmenetelt integrálni lehessen a hivatalos rendszerekben elért szakmai fejlődésbe.
Ezáltal az egész EU-ban hozzájárul a nagyobb demokráciához az egyének szakmai karrierjének kezelése területén.
Ez az irányelv - ahogy azt mellesleg a Parlament által javasolt és elfogadott módosítások egyike is hangsúlyozza - támogatja ezen képesítések jóváhagyását a Tanács következtetéseinek megfelelően, melyeket a nem hivatalos és félhivatalos tanulás azonosításának és jóváhagyásának közös európai alapelveiről tett.
Elnök Úr! Ez lehetővé tenné számunkra, hogy előremozduljunk az egységes európai jogi keretrendszer felé, melynek célja a következetesség kialakítása a garanciák csorbítása nélkül, melyek már néhány esetben léteznek.
Hölgyeim és uraim! Az irányelvre vonatkozó javaslat, melyről vitázunk, meghatározó eszköze lehet a nagyobb rugalmasság kialakításának a munkaerőpiacon azáltal, hogy a munkavállalók érdekeinek jobb védelmét és a minőségi szolgáltatások biztosításának jobb lehetőségét kínálja.
Ezen a ponton csak örömmel fogadhatom a portugál elnökség oktatás területén tett erőfeszítéseit, hogy azt biztosan és viszonylag gyorsan mozdítsa afelé, hogy a Parlament első olvasatra elfogadja.
Világos, hogy e körülmények között az előadó, Mantovani úr, és a háttérelőadók, elsősorban Castex asszony munkáját is ki kell emelnünk.
Hogy még hatékonyabbak lehessünk, hogy több előnyt szerezzünk a szakmai és tudományos mobilitásból Európa területén, még hatékonyabban kell dolgoznunk az Európai Képesítési Keretrendszer végrehajtásán és az európai kreditrendszerhez kapcsolásán. Ez a jelentés jelentősen segíti ezt az irányt.
Ezáltal az irányelv javaslata figyelembe veszi a számos nemzeti rendszer gazdag sokszínűségét. Ez egy olyan irányelv, mely a lehetőségek egyelőségét hirdeti a tudásalapú társadalomban, melyben élünk, és célja a számos tagállam munkaerőpiacának jobb integrálása.
Következésképp ez pozitív választ érdemel tőlünk.
(PL) Elnök Úr! A különböző körülmények között, különböző rendszerekben és országokban megszerzett képesítések átláthatósága és összehasonlíthatósága egyszerűbbé teszi mind a munkavállalók és a munkaadók tudásszintjének értékelését, így elősegíti a mobilitást a munkaerőpiacon.
Ez vonatkozik a szabályozott szakmákra - orvosokra, nővérekre és egyéb orvosi szakmákra, ahol a képesítéseket kölcsönösen elismerik az EU-országok - és más szakmákra is.
A Képesítési Keretrendszer bevezetése elő fogja segíteni a jobb társadalmi kohézió kialakulását.
Különbözőképp kell azonban kezelni a művészeti oktatási intézményeket és hivatásokat, ahol a képességet és a tehetséget nem szabad szabályokkal korlátozni vagy átlagossá tenni, és ahol a tanár szerepe nincs meghatározva, inkább csak vezeti a diákot.
Gratulálok az előadónak.
a Bizottság tagja. - Elnök Úr!
Úgy hiszem, ez egy rendkívül jó vita volt, mely egy nagyon fontos projekt elindítását jelzi. Véleményem szerint ez időszerű, szükséges, és - ahogy mások is kiemelték - kiindulópontja a ma és a jövő generációinak.
Ez alapvető a közös piac működéséhez, alapvető Európa társadalmi fejlődéséhez, és alapvető az európai állampolgárok képességei számára is, hogy megbirkózzanak a gazdaság és munkaerőpiac gyors változásával.
Ez egy útlevél az egyéni előrehaladáshoz és ugyanúgy a társadalmi integrációhoz is.
Ez egy rendkívül építő és harmonikus vita volt - véleményem szerint eltekintve egy honfitárs közbeszólásától, aki túlzott állításaival és egy jókora adag ideológiai elfogultsággal teljesen tévesen mutatta be, ami itt elképzeltünk és javasoltunk.
Ez egy ajánlás, és ez pontosan az - ez önkéntes.
Az EKKR nem ad képesítéseket: az az országoktól, egyetemektől és más intézményektől függ továbbra is, mely autonóm marad.
A képesítéseken lesz egy EKKR-referenciaszint, például négyes szint, de a nemzeti szint is rajta lesz a képesítéseken.
Tehát örülök, hogy láthatom ezt az egyetértést - egy embert leszámítva - az EKKR jogalkotási javaslat mögött ebben a Parlamentben és a Tanácsban. Örülök, hogy ez a parlamenti egyetértés nemzeti szinten látható, ahol a nemzeti képesítési keretrendszer felállítása mögött komoly szándék húzódik.
A vitát lezárom.
A vita végén először is szeretném megköszönni a tolmácsoknak, hogy itt maradtak, pedig nem volt kötelező számukra.
A vita szerdán délután 12 órakor lesz.
Írásbeli nyilatkozatok (az eljárási szabályzat 142. cikke)
írásban. - (RO) Az európai referenciakeret csökkenteni fogja egy olyan rendszer összetettségét, mely 27 kétoldalú kapcsolattal rendelkezik a tudományos és szakmai oktatásban szerzett képesítések elismerése területén.
A bolognai folyamat, mely létre kívánja hozni 2010-re az európai oktatási térséget, ezért ki van egészítve egy eszközzel, mely minden, az Unió tagállamaiban megszerezhető képesítést elismer.
Habár tíz európai uniós állampolgárból kilenc hiszi, hogy az egész életen át tartó tanulás fontos a karrier fejlődése szempontjából, a pénzügyi források hiánya miatt a jelenlegi gazdaság nem kapja meg a számára megfelelő képzést.
A legutóbbi Eurobarométer felmérés azt mutatja, hogy a válaszadók mindössze 58%-a képes számítógépet használni, és csak egyharmaduk állítja magáról, hogy internethasználó.
Mindemellett az állampolgárok több mint 60%-a nem képes idegen nyelvet használni a munkája során.
A nemzeti költségvetések az egész életen át tartó tanulásra fordított része országonként váltakozik: az északi országokban az oktatásra fordított 40%-tól az új tagországok kevesebb mint 10%-ig.
Így az olyan kezdeményezéseket, mint a Grundtvig vagy az Erasmus a fiatal vállalkozók számára, ki kellene terjeszteni és a támogatásokat meg kellene duplázni.
Ez kiegészíthetné az elégtelen nemzeti pénzügyi támogatásokat. Mindemellett az európai referenciakeretet valós európai képesítéseket létrehozó programokkal kellene kiegészíteni, melyeket az egész Európai Unió területén elismernek.
írásban. - (BG) Szükséges hangsúlyozni, hogy a nem hivatalos oktatási szektor alulfejlett, meglehetősen ismeretlen és gyakran el van szigetelve a hivatalostól.
Az Európai Képesítési Keretrendszer egy kulcsfontosságú eszköz az eltérések legyőzésére, és eszköze a szakképzési orientációs és információs rendszer újraértékelésének és újraszervezésének.
Az EKKR fejlődése meg fogja könnyíteni az munkaerő mobilitását a 31 résztvevő országban, és elő fogja segíteni az új EU-tagállamok ágazati és ipari szervezeteinek bevonását az Európai Szociális Alap forrásainak felhasználásába. Ezeket a forrásokat új képzések megszerzésére, illetve a meglévők továbbfejlesztésére osztják ki.
A legújabb tagállamok, mint például Bulgária, fontosnak tartják, hogy lehetőségük legyen a jó gyakorlatok cseréjére és a közösségi kísérleti programok végrehajtására.
Az Európai szakoktatási és szakképzési kreditrendszer (ECVET) fejlesztésének és végrehajtásának célja az oktatási eredmények felhalmozásának, átvitelének és elismerésének megkönnyítése, függetlenül attól, hogy hol és hogyan számolták ki. Ez nagy jelentőséggel bír a Bulgáriára és Romániára vonatkozó átmeneti időszakra.
A kreditrendszer támogatni fogja a szabad áramlást és a munkerőpiacra való belépés kibővítését a Közösségben élő legtöbb munkaerő számára, és emellett biztosítani fogja az összehasonlítás megbízható alapját.
Hiszem, hogy az EKKR további lendületet ad majd e folyamat fejlődéséhez.
írásban. - (HU) A polgárok tudásának, készségeinek és képességeinek elismerése elengedhetetlen az EU versenyképességéhez és társadalmi kohéziójához, valamint az egyes polgárok mobilitásához.
Mind nemzeti, mind közösségi szinten elő kell mozdítani és javítani az életen át tartó tanulásban való részvételt és az ahhoz való hozzáférést mindenki számára, beleértve a hátrányos helyzetűeket is.
A hivatalosan soha el nem ismert szakképzettségüket Európában nem hivatalos úton megszerző fiatalokat, felnőtteket, bevándorlókat és fizikai dolgozókat ösztönözni kell a tanulási programokban való részvételre, elkerülve ezzel e csoportok szociális és munkaerő-piaci kirekesztését.
Mindebben egy olyan közös viszonyítási keretrendszer létrehozása játszik fontos szerepet, amely megfeleltetési eszközként szolgál majd a különböző képesítési rendszerek és szintjeik között a közoktatásban, a felsőoktatásban, illetve a szakképzésben is.
Ez a különböző tagállamokban növelni fogja a polgárok képesítéseinek átláthatóságát, összehasonlíthatóságát és hordozhatóságát.
A keretrendszer feladata hogy integrálja és összehangolja a nemzeti képesítési rendszereket, biztosítsa a megkülönböztetés-mentességet, növelje a munkaerőpiac és a civil társadalom felé a képesítések hozzáférhetőségét, egymásráépülését.
Az oktatásban meglévő szegregáció megszüntetéséért támogatom tájékoztatási intézkedések, valamint szociális párbeszédek megkezdését.
Fontosnak tartom továbbá a munkavállalói csoportok által megszerzett informális tanulás elismerését annak érdekében, hogy megkönnyítsük számukra a munkahely-változtatást.
Az Európai Unió a globalizáció kihívásaira felkészült tudásalapú társadalommá kell, hogy váljon.
Egy ilyen társadalomban a polgároknak minden tagállamban alkalmazkodniuk kell a versenyképesség által vezérelt munkaerőpiac igényeihez, ezért a tanulás alapkövetelmény lesz valamennyi korcsoport számára.
írásban. - Az egész életen át tartó tanulásért az Európai Képesítési Keretrendszer (EKKR) egy jó példa arra, hogy az Európai Unió azt teszi, amit tennie kell a nemzeti határokon átnyúló mobilitás elősegítésének érdekében.
Az elkövetkező években legtöbbünk képviselni fogja saját tagállamának állampolgárait, akik megkülönböztetve érzik magukat, mikor kihasználják a szabad mozgásban rejlő lehetőségeket az EU területén, és ténylegesen egy másik országba költöznek. Ezt a megkülönböztetést azért érzik, mivel a képesítéseiket nem megfelelően ismerik el újonnan választott hazájukban.
Az EKKR, a nemzeti hatóságok számára fordítóeszközként működve, kétségkívül segíteni fogja választópolgárainkat, hogy túllépjenek ezen az értelmetlen megkülönböztetésen.
Az EKKR annak a tagországnak is az előnyére fog válni, ahová az egyén költözik, mivel biztosítani fogja az egyén képesítésének pontos felbecslését.
A következő ülés napirendje: lásd a jegyzőkönyvet
Az ülés berekesztése
(Az ülést 00:05-kor berekesztik)
Az ülés megnyitása
(Az ülést 9 órakor nyitják meg)
A képviselőcsoportok tagjai: lásd a jegyzőkönyvet
Írásbeli nyilatkozatok (benyújtás): lásd a jegyzőkönyvet
Az Európai Unió és Törökország kapcsolatai (vita)
A következő napirendi pont a Tanács és a Bizottság nyilatkozata az Európai Unió és Törökország közötti kapcsolatokról.
a Tanács soros elnöke. - (PT) Elnök úr, biztos úr, hölgyeim és uraim! Az elnökség először is szeretné megköszönni az Európai Parlamentnek és különösen Oomen-Ruijten asszonynak az Európai Unió és Törökország közötti kapcsolatokról szóló állásfoglalási indítványt.
Az elnökség elismeri és üdvözli, hogy a Parlament a bővítési folyamatban aktív szerepet vállal, amely által konstruktívan hozzájárul a bővítésről, konkrétan pedig a Törökország csatlakozásáról folytatott vitához.
Kétségtelen, hogy minden vita hasznos lehetőséget kínál arra, hogy felhívjuk a figyelmet a török csatlakozási folyamatra, bevonva mind a tagállamok, mind Törökország állampolgárait és támogatva a török kormányt ezen az úton.
Biztosíthatom Önöket, hogy különös figyelmet fordítunk az Európai Parlament véleményére.
Néhány napon belül a Bizottság bemutatja a török csatlakozási folyamatról készült rendszeres előrehaladási jelentését.
A Tanács nagyon alaposan átvizsgálja és értékeli majd e jelentést.
Ugyanakkor szeretnék röviden szót ejteni néhány kérdésről, amelyek a Törökországgal folytatott csatlakozási tárgyalások jelenlegi szakaszához kapcsolódnak.
Úgy véljük, hogy a közelmúltbeli törökországi választások arról tettek tanúbizonyságot, hogy a török nép demokráciára, politikai és gazdasági stabilitásra és haladásra vágyik.
Szintén örömmel üdvözöljük a választások lefolytatásának módját, a magas részvételi arányt és az új török parlament nagyobb mértékű képviseleti jellegét.
Az elnökség osztja a Parlament nézeteit és aggályait a Törökországban zajló reformfolyamatokat illetően.
Úgy gondoljuk, hogy az új kormány nagyobb legitimitással és egyértelmű felhatalmazással bír, ami döntő lépésekre nyújt lehetőséget a török reformfolyamat előrehaladása és kiszélesedése terén.
Rendkívül fontos, hogy az új kormány lendületet adjon a reformoknak - és azok végrehajtásának - azáltal, hogy a kulcsfontosságú területekre összpontosít.
E tekintetben nagy fontossággal bír a csatlakozási partnerség végrehajtása, főként ami annak rövid távú prioritásait illeti.
Szeretném emlékeztetni Önöket arra, hogy a csatlakozási partnerség felülvizsgálata az elkövetkező hónapokban esedékes.
Ezzel kapcsolatban szeretném azt is hangsúlyozni, hogy Törökország új alkotmányáról széles körű konzultációra és nemzeti konszenzusra van szükség.
Egyetértünk az Önök véleményével arról, hogy nagyon lényegesek a reformok az alapvető szabadságjogok és az emberi jogok döntő fontosságú területén.
Elengedhetetlen a további kézzelfogható előrelépés főként a szólás-, a vallásszabadság, a kultúrához fűződő jogok és a nők jogai terén, valamint fokozni kell a kínzás és bántalmazás elleni küzdelmet.
E kérdések legnagyobb része Törökország által megvalósítandó rövid távú prioritásként szerepel a csatlakozási partnerségben.
Sajnálattal vesszük, hogy a szólásszabadság terén nem történt előrelépés annak ellenére, hogy széles körű nyilvános vita folyt a kérdésről, valamint aggodalmunkat fejezzük ki az egyre növekvő mértékű nacionalizmus miatt, amely öncenzúrához vezet.
Továbbra is szilárdan valljuk, hogy ahhoz, hogy a szólásszabadság biztosított legyen, a török büntetőtörvénykönyv 301. cikkét és egyéb pontatlanul megfogalmazott cikkeket el kell törölni vagy lényegesen módosítani kell őket.
A csatlakozási tárgyalások előrehaladása szempontjából kimagasló fontossággal bír az e területen elért fejlődés.
A vallásszabadság terén sürgős szükség van kézzel fogható előrelépésre, főként az idei év korábbi szakaszának tragikus eseményeit követően.
Régóta várat magára egy olyan törvény, amely átfogó módon rendezi a nem muszlim közösségek valamennyi problémáját - például jogállás, tulajdonbejegyzés, papképzés -, hogy az európai normáknak megfelelő vallási pluralizmus biztosított legyen.
Az alapítványokról szóló törvény pozitív első lépés lehet e tekintetben, és alapos értékelés tárgya lesz, amint elfogadása és végrehajtása megtörténik.
A Legfelsőbb Bíróság közelmúltban hozott ítélete az Ökumenikus Patriarkátusról szintén aggodalomra ad okot.
Egyetértünk Önökkel a polgári-katonai kapcsolatokat illetően is.
A legújabb - főként a választási kampány előtti és alatti - fejlemények azt mutatják, hogy további lépésekre van szükség e téren ahhoz, hogy a fegyveres erők ne bírjanak politikai befolyással.
Jelenleg még nem biztosított az uniós tagállamok gyakorlatának megfelelő polgári demokratikus ellenőrzés a katonai hatalom felett.
Ami az ország délkeleti részét illeti, erőteljesen elítéljük a Szirnak tartományt érő közelmúltbeli terrortámadást.
Elítéltünk más Törökországban elkövetett terrorcselekményeket is, és a jövőben is ezt tesszük.
A terrorcselekmények sosem lehetnek jogosak.
E tekintetben szolidaritásunkat fejezzük ki a török emberekkel.
Másrészt a terrorizmus sem feledtetheti el velünk, hogy sürgősen ki kell dolgozni és végre kell hajtani egy átfogó stratégiát, amely biztosítja a délkeleti országrész gazdasági, társadalmi és kulturális fejlődését.
Ez nagyon összetett terület, amelyet a folyamatban lévő reformfolyamat részeként szorosan figyelemmel követünk.
Törökország előrehaladását a csatlakozási felkészülés terén a koppenhágai politikai kritériumokon kívül a tárgyalási keretben egyértelműen meghatározott követelmények tükrében értékeljük.
E tekintetben - amint ahhoz a Tanács tavaly decemberben beleegyezését adta - nyomon követjük és felülvizsgáljuk a 2005. szeptember 21-i nyilatkozatban foglalt kérdések, főként az ankarai megállapodás kiegészítő jegyzőkönyvének teljes és diszkriminációmentes végrehajtása terén elért előrelépést.
Sajnálatos módon e területen nem történt előrelépés.
Szeretném azt is kihangsúlyozni, hogy a csatlakozási folyamatnak szükséges része az összes tagállam általi elismerés, ennélfogva létfontosságú, hogy az Európai Unió mihamarabb rendezze a Törökország és valamennyi tagállam között fennálló kapcsolatokat.
Az Unió normáinak és a tagsággal együtt járó kötelezettségeknek való megfeleléshez szükséges munka nehéz és folyamatos erőfeszítést és eltökéltséget kíván.
Különleges jelentőséget tulajdonítunk Törökország csatlakozási folyamatának, és biztosíthatom Önöket, hogy a portugál elnökség is megtesz minden tőle telhetőt, hogy előrelépés történjen e tárgyalások terén.
A vállalt kötelezettségeket teljesíteni kell.
A reformfolyamat fenntartása és a jelenlegi kötelezettségek teljesítése előmozdítja majd Törökország csatlakozási folyamatát, ami mindenekelőtt valamennyi török állampolgár javát szolgálja.
Mindazonáltal a csatlakozási folyamat terén elért előrelépés alapvetően és elsősorban Törökország teljesítményén múlik.
a Bizottság tagja. - Elnök úr! Először is hadd gratuláljak Oomen-Ruijten asszonynak megbízható jelentéséhez és egy szigorú, de egyben méltányos tervről szóló javaslatához.
Törökország az idei év korábbi szakaszában egy rendkívül nehéz időszakon ment keresztül, amelyet egy súlyos alkotmányos válság és nagymértékű politikai feszültség jellemzett.
E kihívások ellenére a parlamenti választásokat és az elnökválasztást a demokratikus elveket teljes mértékben tiszteletben tartva és az állampolgárok nagyon magas részvételi aránya mellett folytatta le.
Ennek eredményeképpen a demokráciáé volt az utolsó szó.
Az új török parlament nagymértékben képviseli a török politikai élet sokszínűségét, és - amint Lobo Antunes úr is elmondta - az új kormány szilárd többséget és széles legitimitást élvezve dolgozhat.
Így e tekintetben az előkészületek megtörténtek.
Most elérkezett az idő, hogy a reformfolyamat ismét új lendületet kapjon.
Ezért a Bizottság egyetért az állásfoglalás-tervezet által követett alapvető megközelítéssel, amelynek lényege a kihívások meghatározása és Törökország ösztönzése arra, hogy feleljen meg e szakpolitikai kihívásoknak.
Ez azt is jelenti, hogy támogatni kell az új török kormány elkötelezettségét a reformtörekvések megerősítésére, valamint ösztönözni kell, hogy e kötelezettségvállalást gyorsan ültesse át a gyakorlatba.
Ez a reformfolyamatra és az ankarai megállapodásra egyaránt vonatkozik.
A Bizottság örömmel veszi, hogy a kormány programjában kiemelten kezeli az alkotmányos reformokat a demokrácia megerősítése és az alapvető szabadságjogok kiterjesztése érdekében.
Ez azonban nem eredményezheti azon reformok késleltetését, melyekre ma oly sürgős szükség van, mint a török büntetőtörvénykönyv hírhedt 301. cikkének és egyéb, a szólásszabadsághoz kapcsolódó cikkek felülvizsgálata, vagy a vallásszabadság biztosítása érdekében az alapítványokról szóló törvény elfogadása.
Szintén további erőfeszítésekre van szükség ahhoz, hogy a polgári-katonai kapcsolatok többségében demokratikusak legyenek, valamint a nők, gyermekek és szakszervezetek jogainak védelme, az igazságszolgáltatási rendszer fejlesztése és a korrupció elleni harc elősegítése terén.
Hadd szóljak néhány szót a közelmúltbeli eseményekről és a jelenlegi helyzetről, amelyet illetően nagyon szorosan együttműködünk az elnökséggel és Solana úrral, valamint megfelelően figyelembe vettük a Parlament véleményét.
Törökországnak folytonos határon átnyúló terrortámadásokkal kell szembenéznie a Kurdisztáni Munkáspárt (PKK) részéről, amely szerepel azon a listán, melyet az EU vezet a terrorszervezetekről.
Az Európai Unió elítél minden terrortámadást és megérti, hogy Törökországnak meg kell védenie állampolgárait.
Az Unió és Törökország egyaránt elkötelezte magát Irak függetlensége, szuverenitása, egysége és területi sérthetetlensége mellett.
Továbbra is arra buzdítjuk Törökországot és Irakot, hogy e problémára az illetékes hatóságok együttműködése és a nemzetközi jog tiszteletben tartása révén találjanak megoldást.
A Törökország és Irak között a közelmúltban megkötött, a terrorizmus elleni harcról szóló kétoldalú megállapodás jó alapot nyújt ehhez.
Érthető módon a török hatóságok megpróbálják törekvéseikbe bevonni az Egyesült Államokat, valamint az iraki és iraki kurd hatóságokat is, és a közelmúltban már mutatkoztak az előrelépés jelei.
A Parlament által az elmúlt héten elfogadott állásfoglalás ezen átfogó politikai stratégia részének tekintendő.
A Törökország előtt megnyílt európai távlat a reformok lényeges hajtóerejének bizonyult.
A feltételekhez kötöttség elvének - amely központi szerepet játszik a bővítési politikában - megfelelően a reformok végrehajtása határozza meg a csatlakozási tárgyalások előrehaladtát.
Amennyiben azonban eredményesen kívánjuk alkalmazni ezt az elvet arra, hogy komoly politikai befolyás által ösztönözzük a reformokat, az Európai Uniónak ki kell tartania saját kötelezettségvállalásai mellett.
Tartanunk kell a szavunkat - pacta sunt servanda.
Továbbra is minden tagállam támogatja a Törökországgal folytatott csatlakozási tárgyalásokat, és az Unió hitelessége szempontjából létfontosságú, hogy e folyamat a 2005. október 3-i tárgyalási keretnek és a 2006. december 11-i tanácsi határozatnak megfelelően folyjon.
E határozatokat mind a 27 tagállam egyhangúlag hozta meg.
Ennélfogva további fejezeteket kell nyitnunk, amint az szakmailag lehetővé válik.
Az elkövetkező hetekben legalább két új fejezet nyílhat meg: a fogyasztó- és egészségvédelem, valamint a transzeurópai hálózatok fejezete.
Arra is buzdítjuk Törökországot, hogy teljesítse a 13 fejezetre már meghatározott kezdeti referenciaértékeket.
Végül, de nem utolsó sorban, biztosak lehetnek benne, hogy az Önök véleménye megfelelően figyelembe lesz véve a Törökországról nemsokára elkészülő előrehaladási jelentésben, melyet a Bizottság november 6-án fogad el.
a PPE-DE képviselőcsoport nevében. - (NL) Elnök úr, a Tanácsnak és a Bizottságnak egyaránt köszönöm az elhangzottakat.
A mai vita és az általunk elfogadásra váró állásfoglalás valóban elsősorban a Bizottságnak szól, mivel hozzá kívánunk járulni az előrehaladási jelentéshez.
Mindez azonban szól a Tanácsnak is, amely decemberben ül össze ismét, hogy megvitassa az előrehaladási jelentést.
Mit teszünk az állásfoglalásban?
Mit teszünk a szövegben?
Ismertetjük a megvalósult előrelépést és az elért megállapodásokat.
Leírjuk azt is, hogy milyen eredményeket hozott Törökország kötelezettségvállalása.
Az állásfoglalás ennélfogva azt foglalja össze, hogy mit sikerült mostanáig elérni, de magában foglal mindenféle olyan dolgot is, amely eddig nem teljesült.
Elnök úr! A török kormánnyal szembeni elvárásaink is szerepelnek a dokumentumban, mivel most van rá lehetőség, hogy a reformfolyamat új lendületet kapjon.
A harmadik kérdés, melyről szót kívánok ejteni, az, hogy megkíséreltük elmélyíteni és kiszélesíteni a Törökországgal folytatott vitát.
Vagyis azt kérem, kapjon figyelmet a társadalmi kohézió, a logisztika, a közlekedés és az energia kérdése.
A szólásszabadság és a vallásszabadság jogosan foglal el kiemelkedő helyet az általunk megfogalmazott szövegben.
Az alkotmány, az új alkotmány nem lehet kifogás arra, hogy ne tegyünk meg azonnal minden tőlünk telhetőt annak biztosítására, hogy valamennyi szükséges reformra - főként a 301. cikkhez kapcsolódóra - sor kerüljön.
Szeretnék még néhány szót ejteni a szomszédos országokkal való kapcsolatról.
A jó szomszédi viszony teljességes elengedhetetlen.
Törökország és Örményország esetében ez azt jelenti, hogy a határokat meg kell nyitni.
Fel kell számolni valamennyi gazdasági blokádot.
Továbbá - és az utolsó kérdés, melyről szólni kívánok - ha egy nép nem ismeri el a múltját, nincs jövője.
Ezért arra is kérem a Bizottságot, hogy nyújtson támogatást Törökországnak és Örményországnak e kérdést illetően.
Elnök úr, a Kurdisztáni Munkáspártról már nem mondhatok többet, mivel a Parlament eljárási szabályzata nem enged rá elegendő időt.
a PSE képviselőcsoport nevében. - (DE) Elnök úr, először is szeretnék gratulálni Oomen-Ruijten asszonynak nagyon jó jelentéséhez, és megköszönöm neki a kiváló együttműködést.
Számos üzenetet tartalmaz e jelentés, és amikor Martin Schulz-cal ellátogattam Törökországba, ezeket az üzeneteket közvetítettem a török hatóságok felé.
Először is, a reformokat nemcsak folytatni, hanem fokozni is kell.
A biztos úr már említette a török büntetőtörvénykönyv 301. cikkét és az egyéb reformokat annak érdekében, hogy Törökországban megvalósuljon a teljes és valódi szólásszabadság és a vélemények sokfélesége.
Természetesen ugyanez vonatkozik a vallásszabadságra és sok más kérdésre, melyekről más kollégáink ejtenek majd szót a vita későbbi szakaszában.
A reformfolyamatnak nagyobb sebességbe kell kapcsolnia.
Másodszor, a kurd kérdés: szeretném az álláspontomat nagyon egyértelművé tenni.
Immár sok éve - valójában évtizedek óta - próbálok megtenni minden tőlem telhetőt a kurd kérdés megoldására, most azonban elérkezett az idő, amikor lehetséges politikai és parlamentáris megoldást találni a kurd kérdésre és felhagyni az erőszakkal.
Ezért nem értem, miért nem hagy fel a PKK a terrorizmussal.
Meg tudom érteni, mert a PKK nem akar békés megoldást, és a hadseregben is lehetnek olyanok, akik szintén nem békés megoldásra törekszenek.
Mindazonáltal nekünk egyértelműen jeleznünk kell, hogy mi igenis békés megoldásra törekszünk, akárcsak Irak.
Ankarában megbeszélést tartottunk Talabani elnök úr képviselőjével, és ő is egyértelművé tette, hogy nem a PKK további terrorcselekményeit akarják, hanem egy politikai megoldást.
Remélem, hogy a kurd regionális kormány képviselői odafigyelnek majd az üzenetére, mely szerint a PKK folytatódó terrortevékenysége nemcsak Törökországnak, hanem Iraknak árt.
Ennélfogva én és az Európai Parlament Szocialista Képviselőcsoportja csak támogatni tudjuk ezt az indítványt. Törökországnak és Iraknak együtt kell dolgoznia békés együttműködés keretében, amelynek be kell vonnia a kurd regionális kormányt is, hogy a terrorizmus véget érjen.
Ugyanakkor Törökországnak fel kell ajánlania bizonyos dolgokat a törökországi kurd lakosságnak, hogy jól érezzék ott magukat és Törökországot is a hazájuknak tekinthessék.
az ALDE képviselőcsoport nevében. - (DE) Elnök úr, hölgyeim és uraim! Én is azzal szeretném kezdeni, hogy megköszönöm Ria Oomen-Ruijten asszonynak, a jelentés előadójának, valamint Jos Lagendijknek és Hannes Swobodának a rendkívül jó együttműködést ezen állásfoglalás megszövegezése során.
Úgy gondolom, hogy jó szöveg született meglepően magas fokú egyetértés mellett, és úgy vélem, hogy ez nagyon jó.
A képviselőcsoportom nevében szeretném még egyszer kiemelni a kulcsfontosságú kérdéseket.
Először is ezen állásfoglalás pozitív és építő jellegű jelet küld Törökországnak.
Örömmel vesszük, hogy a nyári alkotmányos válság véget ért és hogy az új kormány megbízatása a további reformok végrehajtására erős és egyértelmű.
Mindazonáltal világosan arra buzdítjuk a kormányt, hogy e megbízatását arra használja fel, hogy valóban előmozdítsa a reformokat.
E tekintetben az a lényeges - amint az állásfoglalás is kimondja -, hogy e reformok rendkívül fontosak Törökország, a török nép, a török társadalom és a török gazdaság számára.
Törökországnak továbbra is egyenletesen és önszántából kell fejlődnie, és örömmel látom, hogy egyre nagyobb egyetértést élvez e kérdés Törökországban, amint azt az áprilisi program kifejezésre juttatja.
Jó, hogy ez még mindig így van.
Nekünk az a fontos, hogy továbbra is a koppenhágai kritériumok adják a tárgyalások legfőbb viszonyítási alapját, mint ahogy az Európai Unió abszorpciós képessége továbbra is fontos és elengedhetetlen kritérium.
A reformokra sürgősen szükség van, főként az alábbi területeken, melyek közül néhányról már szó esett.
A büntetőtörvénykönyv: a 301. cikk már említésre került, ez meglehetősen egyértelmű.
Véleményem szerint a 252. cikket is be kellene vennünk a vitába.
Ez Musztafa Kemal Atatürk emlékének megsértésére vonatkozik és azért problémás, mert korlátozza a szólásszabadságot.
A második lényeges kérdés a nők helyzetének javítása.
A becsületgyilkosságok száma továbbra is komoly aggodalomra ad okot.
Az alkotmányos reformnak folytatódnia kell.
Az alapvető emberi jogoknak és személyes szabadságjogoknak védelmet kell élvezniük.
Hadd tegyem hozzá, hogy a mi szemszögünkből a választási törvény is problémát jelent.
A 10%-os küszöb ismeretlen az EBESZ más országaiban.
Végül hadd fejezzem be azzal, hogy némi megértést kell mutatnunk Törökország nehéz helyzete iránt, különösen a délkeleti török-iraki határ mentén lezajló tragikus események láttán.
Egyértelműen elítéljük a PKK által az elmúlt hetekben elkövetett terrorcselekményeket, és szeretném a képviselőcsoport nevében részvétünket kifejezni a meggyilkolt katonák családjainak.
Arra ösztönözzük a török kormányt, hogy körültekintően reagáljon e helyzetre.
Egészen mostanáig nincs arra utaló jel, hogy ez ne így történne.
Mindazonáltal a török területeket érő fenyegetés enyhítése céljából elfogadott intézkedéseknek meg kell felelniük az alábbi feltételeknek.
A helyzethez illőnek, arányosnak és időben korlátozottnak kell lenniük.
Az Európai Unió megérti, milyen nehéz helyzetben van Törökország.
Az ország számára fontos, hogy megőrizze ezt a megértést.
Természetesen legfőbb célunk egy békés megoldás.
A mai állásfoglalás valóban pozitív párbeszédre biztató konstruktív jelzés Törökország felé.
Törökország továbbra is az Európai Unió nagyon fontos partnere marad és most saját érdekében eltökélten kell továbbhaladnia a reformok terén.
az UEN képviselőcsoport nevében. - (IT) Elnök úr, hölgyeim és uraim! Egy évvel a legutóbbi állásfoglalás után, melyet a Ház elfogadott az Európai Unió és Törökország közötti kapcsolatokról, sajnálatos módon bizonyos alapvető kérdések továbbra is tragikusan aktuálisak.
Törökország nem ismeri el Ciprust, amely minden tekintetben az Európai Unió tagja; a sajtószabadság még mindig korlátozott, mivel a büntetőtörvénykönyv 301. cikke még nem került módosításra és Törökország továbbra sem ismeri el az 1915-ös örmény népirtás tényét.
A közelmúltban a PKK által elkövetett megdöbbentő terrortámadás, a török hadsereg erőteljes válasza és fenyegetése, hogy beavatkozik Irak északi területein amennyiben a PKK nem vet véget egyszer s mindenkorra terrorcselekményeinek, e tényezők együttesen alkotják Törökország veszélyes és kényes geopolitikai helyzetét.
Némi előrelépés természetesen történt.
Főként a nők nagyobb szerepvállalására gondolok az újonnan megválasztott török parlamentben, a gazdasági körökben és a tudományos életben; azonban most még inkább fel kell tennünk magunknak a kérdést, mint valaha, hogy mit várunk a holnap Európájától: azt, hogy egy nagy politikai egység legyen vagy erős kulturális identitással rendelkezzen, mivel e bizonytalansági tényezők az önmagát meghazudtolni nem akaró Törökország kezére játszanak.
a Verts/ALE képviselőcsoport nevében. - (NL) Elnök úr, hölgyeim és uraim! E vitára sajnos árnyékot vetnek a törökországi terrortámadások.
Sokkal szívesebben beszéltem volna arról, hogy mily szükséges újra elindítani a reformokat; sajnos azonban arra a következtetésre jutottam, hogy a sok szép szó ellenére mindezidáig gyakorlatilag túl kevés eredmény született.
Mégis azt gondolom, hogy a fő kérdés most az, hogy szerintünk mit kellene tennie Törökországnak.
Hölgyeim és uraim, e vitában most tegyük félre az álszenteskedést.
Mindannyian tudjuk - vagy tudnunk kellene -, hogy nincs egyszerű válasz erre a pokoli dilemmára.
Egyrészt ráébredünk, tudjuk, hogy bármely országnak, amelyben az elmúlt hónapban ötven embert öltek meg, valahogy reagálnia kell, ugyanakkor sokan - beleértve, gondolom én, a török kormány sok tagját - átlátjuk azt is, hogy a nagyarányú katonai műveletek nem jelentenek megoldást.
Nem semmisítik meg a PKK-t, hatalmas diplomáciai és politikai kárt idéznek elő és - ami a legfontosabb - nagymértékben megnehezítik a törökországi kurd kérdés megoldását.
Ezért reméljük, hogy valamennyi jelenlegi kísérlet a diplomáciai és politikai megoldásra sikeresnek bizonyul.
A probléma végső soron nem az iraki hegyek között keresendő, hanem Törökországban, de a probléma -a kurd probléma - nem úgy oldódik meg, hogy a törökök és kurdok szembefordulnak egymással.
Véleményem szerint ez a kérdés egyike azoknak Törökországban, melyek esetében két tábor áll szemben egymással: az egyik oldalon azok a törökök és kurdok, akik tudják, hogy a probléma egyetlen lehetséges megoldása politikai természetű - vagyis az AKP és a DTP, míg a másik oldalon azok a radikálisok, törökök és kurdok egyaránt, akik egyáltalán nem érdekeltek egy politikai megoldásban és úgy gondolják, hogy csak a katonai erőszak segít - vagyis török oldalon a hadsereg és az ellenzék egy része, kurd oldalon pedig a PKK.
Beszéljünk nagyon világosan: a PKK mostani támadásai természetesen a török állam ellen irányulnak, de a török parlamentben lévő kurd DTP párt ellen is, amely politikai megoldást keres a problémára.
Ezért oly fontos, hogy az Európai Parlament valóban erőteljesen elítélje a PKK-t és az általa elkövetett terrortámadásokat, ugyanakkor kifejezze támogatását mindazok felé a kurd és a török oldalon egyaránt, akik békés politikai megoldást igyekeznek találni e problémára.
a GUE/NGL képviselőcsoport nevében. - (EL) Elnök úr, szem előtt tartva Törökország uniós csatlakozásának kilátását a Bizottságnak - és így az egész Uniónak - most az a feladata, hogy a következő néhány napban befejezze értékelését Törökország előrehaladásáról - vagy annak hiányáról - azon különböző ágazatokban, melyeket harmonizálnia kell a közösségi joganyaggal.
Kijelentettük, hogy amennyiben teljesíti valamennyi koppenhágai kritériumot, valamint a tárgyalási keret és a kiegészítő jegyzőkönyv szerint elfogadott kötelezettségvállalásokat, Törökország csatlakozhat az Európai Unióhoz.
Úgy gondoljuk, hogy semmiféle kompromisszumos megoldás nem segít elérni a Törökország, illetve az Unió által remélt eredményeket.
Szeretnénk rámutatni, hogy Törökország tett bizonyos előrelépéseket, de megismételjük, hogy egy szabályos csatlakozási folyamat érdekében Törökországnak úgy kell eljárnia, mint a korábban csatlakozott országoknak: meg kell felelnie az egész Unióval szemben vállalt egyezményes kötelezettségeinek.
Törökországnak így teljesítenie kell kötelezettségeit Ciprussal szemben; meg kell nyitnia tengeri és légikikötőit a Ciprusi Köztársaság hajói és repülőgépei előtt, és nem vétózhatja meg Ciprus részvételét a nemzetközi szervezetekben és multilaterális egyezményekben.
Mint baloldali képviselőcsoport és főként mint az AKEL (a Ciprusi Dolgozó Nép Haladó Pártja), biztosak vagyunk benne, hogy Törökország uniós csatlakozásának kilátása biztosítja, hogy az ország teljesíteni fogja kötelezettségeit, különösen ami Ciprus török csapatok általi megszállásának megszüntetését illeti.
Úgy gondoljuk, hogy nyomást gyakorolhatunk Törökországra azáltal, hogy ösztönözzük Európa felé vezető útján, feltéve, hogy az ország ezzel egy időben teljesíti az Unióval szemben vállalt kötelezettségeit.
Így Törökországnak a következő kötelezettségeket kell teljesítenie: védelmezni és tiszteletben tartani a teljes lakosság emberi jogait, beleértve a kurdokat és egyéb kisebbségeket; elismerni az örmény népirtás megtörténtét és megnyitni Örményországgal közös határait, minden társadalmi-gazdasági következménnyel együtt, amelyet ez maga után von.
Amennyiben Törökország folytatni és lezárni reméli a csatlakozási folyamatot, vitathatatlanul egyértelmű, hogy az általa elfogadott intézkedéseknek és politikáknak a közösségi joganyagnak való teljes megfelelést és a nemzetközi jog teljes körű tiszteletben tartását kell eredményezniük, amely végső soron az EU működését is irányítja.
az IND/DEM képviselőcsoport nevében. - (EL) Elnök úr, elképesztő, amit hallottunk, és mindez az illetékes biztos szájából hangzott el, aki oly készen állt terroristaként megbélyegezni azokat, akik állítólag a szabadságért harcolnak.
Azon tűnődöm, vajon nem vagyunk-e túlságosan hajlamosak úgy lefesteni Törökországot, mint amelyet minden oldalról támadás ér.
Olyan országról van szó, amelynek csapatai állomásoznak egy uniós tagállam területén, és amely nem az első és egyetlen az uniós követelményekhez való igazodás terén.
Végezetül egy jóval szakmaibb kérdésre térek rá.
Röviddel a keleti határai mentén bekövetkező kaland előtt az olaj hordónkénti ára Törökországban, Európában 76 dollár volt; mostanra - fegyvereinek köszönhetően, melyeket mindig segítségül hív saját problémái megoldásához - az olaj hordónkénti ára több mint 90 dollárra emelkedett.
(Az Elnök megvonja a szót a felszólalótól)
az ITS képviselőcsoport nevében. - (NL) Elnök úr, ezen állásfoglalás bizottsági vitája során úgy tűnt, mintha az egész Parlament félálomban lenne.
Homályos kritikák hangzanak el a formaság kedvéért, de ettől eltekintve úgy tűnik, mintha Törökország csatlakozását már kész tényként kellene elfogadnunk.
Törökország azonban alig tett előrelépést a tárgyalások kezdete óta.
Itt például az Amnesty International közelmúltbeli jelentésére gondolok, melyet az emberi jogok helyzetéről és a kisebbségekkel való bánásmódról készített.
Törökország Ciprussal szembeni hozzáállásáról már alig esik szó.
Mi több, komoly a veszélye annak, hogy Törökország nagyarányú katonai támadást indít Irak ellen.
Ekkor azzal a helyzettel kellene szembenéznünk, hogy egy tagjelölt ország nemcsak hogy katonai megszállás alatt tartja egy jelenlegi tagállam területének egy részét, hanem ezen felül egyfajta helyi háborút is indít egy másik szomszédos ország ellen, amely ez esetben Irak.
Elnök úr, az európai lakosok többsége ellenzi Törökország esetleges csatlakozását.
Ennek oka abban keresendő, hogy Törökország nem európai ország, ezért nincs helye az Európai Unióban.
Ahelyett, hogy még jobban veszélybe sodorjuk Európa hitelességét, jobban tennénk, ha teljes jogú tagság helyett teljesen nyíltan és egyértelműen kedvezményes partnerség kialakítására törekednénk Törökországgal.
Elnök úr, főként a Bizottság megnyilvánulásából egyfajta tendenciát észlelek arra, hogy a nem európai Törökországot a lehető legjobb fényben tüntessük fel.
Ez talán nem meglepő, ha figyelembe vesszük, hogy hány milliónyi előcsatlakozási támogatással halmozzuk el Törökországot, azonban szembe kell néznünk bizonyos kellemetlen tényekkel.
Bennem a legnagyobb aggodalmat a becsület-bűncselekmények, az emberi jogok tömeges megsértése, a nem muszlim közösségek hiányzó védelme, a vallásszabadság hiánya és a keresztényellenes támadások és propaganda keltik.
Idén tovább folytatódtak a keresztények elleni, halálos kimenetelű támadások, áprilisban például három férfit gyilkoltak meg Malatia tartományban.
Gyakran a valódi vallásszabadság az ismérve annak, hogy egy ország betartja-e az emberi jogokkal kapcsolatos kötelezettségvállalásait.
Törökország esetében sok a tennivaló, többek között a vallási csoportok jogállásához és tulajdonhoz fűződő jogokhoz kapcsolódó kérdések terén, de alapjában véve tiszteletben kell tartani a szabad vallásgyakorlás és az áttérés jogát.
(DE) Elnök úr, először is szeretnék köszönetet mondani Oomen-Ruijten asszonynak, amiért elkészítette ezt a jelentést, amely benyújtásra kerül a Bizottsághoz és amelyet a figyelembe kell venni a közelgő előrehaladási jelentésben mint a Parlament közreműködését.
Törökország leküzdötte belügyi problémáit, a kormány megbízatása egyértelmű, a vasárnapi népszavazás az elnökválasztást érintő alkotmánymódosításokról megfelelő eredményt hozott, és immár nincs ok a reformok további halogatására.
Ezért szeretném felszólalásomat egy a török kormánynak szóló felhívással kezdeni: amennyiben komolyan gondolja az uniós csatlakozást, fokoznia kell a reformok intenzitását.
Amint tudjuk, tavaly viszonylag kevés előrelépés történt.
Másodszor, a reformok elsődlegesen a török nép javát szolgálják.
A reformok önmagukban se nem célok, se nem bűvészmutatványok Európa részéről; arra irányulnak, hogy pótolják azokat a hiányokat, melyeknek nem lenne szabad jelen lennie egy demokráciában, nevezetesen a véleménynyilvánítás szabadsága, a vallásszabadság, a nők jogai, a kisebbségi jogok, a választási törvény stb. terén.
Törökországnak megoldást kell találnia e kérdésekre és magától pótolnia kell e hiányosságokat.
Egy másik kérdésről is szólni kívánok, mégpedig az örmény kérdésről.
Németként úgy gondolom, hogy elvárhatjuk Törökországtól, hogy egyértelműen elismerje történelmi felelősségét.
Az, hogy nem hajlandó nyíltan beszélni e kérdésről és megszüntetni az Örményországgal szemben életbe léptetett blokádokat, olyan téma, amellyel továbbra is foglalkozni kell a megbeszélések során.
Jelenleg - amint Swoboda úr elmondta - fennáll a veszély, hogy a kurd régió katonai konfliktusa átterjed Irakra is.
E kérdésben mi egyértelműen a diplomáciai, tárgyalásos megoldást részesítjük előnyben a katonaival szemben.
Teljes mértékben támogatom az Európai Parlament Szocialista Képviselőcsoportjának álláspontját e kérdést illetően.
Végezetül Törökországnak magának kell elhatároznia, hogy tovább akar-e haladni az Európába vezető úton és hogyan.
A mi szemszögünkből a teljes jogú uniós tagság nem az egyetlen lehetőség; a tárgyalások szándékosan nyílt végűek és végső soron Törökországon múlik, hogy kíván-e proaktív módon járni ezen az úton.
Nemcsak arról van szó, hogy maga Európa képes-e felvenni Törökországot a tagjai közé.
(NL) Elnök úr, én is szeretnék gratulálni a jelentést előadó Oomen-Ruijten asszonynak.
Szeretnék most rögtön válaszolni Langen úr megjegyzésére: amikor a tárgyalásokról beszélünk, a képviselőcsoportomban mi az uniós tagságot határozottan célként kezeljük.
Az állásfoglalás, melyről ma vitázunk egy buzdítás a török kormánynak, hogy haladjon tovább azon az úton, amelyre már rálépett.
Erdoğan miniszterelnök úr határozott megbízatást kapott erre a török választóktól.
Ez ténylegesen lehetővé teszi számára, hogy fokozza a reformokat.
Most tehát gyors eredményekre számítunk, és ezért elvárjuk, hogy a Bizottság hamar készítse el az ennek megfelelő előrehaladási jelentést.
A sürgős kérdések fölött természetesen nem szabad átsiklani.
Úgy vélem, rendkívül fontos szimbolikus lépés lenne - amely jelentős tovagyűrűző hatást eredményezne -, ha a török kormány tenne valamit a 301. cikk kapcsán, ha eltörölné vagy átfogalmazná azt.
Ez megteremtené Törökország szükséges nyitottságát a vitára, beleértve a múltbeli kérdésekről folytatott vitát is, és ez elvezet az örmény kérdéshez.
Véleményünk szerint nagyon fontos, hogy Törökországon belül is folyjon vita e kérdésről, ezt megszerveznie azonban magának Törökországnak kell, nem pedig a Parlamentnek vagy az Egyesült Államok Képviselőházának kell erőltetnie.
Ez leginkább belügy; mi segíthetünk, de nincs sok értelme annak, hogy folyamatosan kívülről sürgessük a vitát.
Az új alkotmányt kihirdették.
Úgy véljük, hogy ez szintén lehetőséget teremt arra, hogy politikai megoldás szülessen a kurd kérdésre.
Osztom azok véleményét, akik szerint minden tőlünk tehetőt meg kell tennünk, hogy elkerülhetővé váljon a katonai műveletek kiterjedése Észak-Irakban, azonban ezt csak akkor tudjuk megtenni, ha először elhatárolódunk a PKK terrortámadásaitól és azt követeljük a PKK-tól, hogy hagyjon fel velük.
Másodszor, támogatnunk kell Törökországot az Irakkal és az iraki hatóságokkal folytatott párbeszédben, valamint az Irak kurdok lakta részének regionális hatóságaival folytatott párbeszédben, melynek célja a szóban forgó támadások tényleges beszüntetésére irányuló együttműködés.
Örömmel vesszük az új diplomáciai kezdeményezéseket, azonban véleményünk szerint főként a gyakorlati együttműködés vezet majd az erőszak csökkentéséhez és befejezéséhez.
(IT) Elnök úr, hölgyeim és uraim! A Tanács elnöksége úgy fogalmazott, hogy "Törökországtól függ”, és sok képviselőtársam megismételte ezt a gondolatot, köztük Langen úr is, aki így fogalmazott: "nekik kell eldönteniük”.
Nos, én úgy vélem, ez nem így van.
Véleményem szerint Európának fel kell vállalnia a felelősség rá eső részét.
Ez a kérdés nemcsak a Törökországhoz kapcsolódó problémáról szól, hanem az előírt csatlakozási feltételek teljesítéséről is.
Az az igazság, hogy az elmúlt hónapokban Európa, Európa kormányai - beleértve a francia elnökséget, de persze másokat is - azt az üzenetet fogalmazták meg, hogy Törökország nem fog csatlakozni az Európai Unióhoz.
Oomen-Ruijten asszony jelentése e feltevésből indul ki, és a szöveg valószínűleg a legjobb, mely megszülethetett a Házban, azonban elég bátornak kell lennünk ahhoz, hogy megváltoztassuk a teljes környezetet: a jelenlegi politikai és katonai válság a török-iraki határon részben az Európai Unió felelőssége, mivel politikai téren becsaptuk az ajtót Törökország orra előtt annak ellenére, hogy a tárgyalások tovább folytatódnak.
Jelentős előrelépésre van szükség, melynek keretében az Európai Unió, a kormányok kifejezetten megkövetelik, hogy készüljön egy politikai jellegű jelentés, amely az Európához való csatlakozás tükrében megvizsgálja, milyen a török területeken élők demokráciához és jogállamhoz fűződő egyéni jogainak helyzete.
Ez segíthet Törökországnak Európa felé, nem pedig a Közel-Kelet felé elmozdulni.
(DE) Elnök úr, sajnálatos módon a Parlament Törökországról szóló állásfoglalásáról tartott mai szavazásra nagyon lesújtó és aggasztó események vetnek árnyékot.
Múlt szerdán a Török Nagy Nemzetgyűlés elsöprő többséggel megszavazott egy török katonai behatolást Észak-Irakba.
Azóta már hallottuk a török-iraki határ mentén életüket vesztett és megsebesült emberekről, véres ütközetekről és harcokról szóló lesújtó híreket, valamint hogy a török hadsereg falvakat lő Észak-Irakban.
Hallottunk kurd intézmények és a DTP irodái elleni támadásokról és felbőszült nacionalistákról, akik kurd nemzetiségű török állampolgárokat próbáltak meglincselni.
A Törökországtól a késő augusztusi alkotmányos válság után kapott jelzések sokat ígérők voltak.
Új polgári alkotmányról, további reformokról és az ez idáig megoldatlan kérdések megoldására irányuló intenzívebb reformtörekvésekről lehetett hallani.
Oomen-Ruijten asszony és sok más képviselőtársam számításba akarta venni e pozitív jelzéseket és a Törökországban azután tapasztalt fejleményeket, hogy a reformtörekvések tavaly megfeneklettek.
Az állásfoglalási indítvány kiegyensúlyozott és korrekt értékelést ad.
Azonban látva Törökország közelmúltbeli döntését és az Irak területi sértetlenségét megsértő katonai behatolás kirívó fenyegetését, azon tűnődöm, vajon valójában milyen célokat követ most Törökország.
Mindez tényleg a PKK-ról szól?
Valójában a török hadsereg az elmúlt években 24 határon átnyúló katonai műveletet folytatott le és egyik sem járt hosszan tartó hatással.
Miért alakulna most másképp?
Vagy esetleg a Kirkuk környékén található olajtartalékokról van szó és arról, hogy Törökország meg akarja szüntetni az észak-iraki kurdok autonómiáját?
Egy valami mindenképp biztos: a kurd kérdést nem lehet egy észak-iraki behatolással megoldani.
Szerintem azonban az is egyértelmű, hogy Törökország nem sértheti meg a nemzetközi jogot és Irak szuverenitását ily látványosan az Európai Unió és a nemzetközi közösség szeme láttára.
Európának most fel kell vállalnia a felelősséget és aktív szerepet kell játszania a kurd kérdés megoldását célzó stratégia kidolgozásában, mivel ez kulcsfontosságú ahhoz, hogy valódi béke és demokrácia alakuljon ki Törökországban.
(NL) Elnök úr, nemrég egy a holland sajtónak adott interjúban Rehn biztos úr egyértelműen megnevezte azokat a törökországi reformokat, melyek az EU számára a legsürgősebbek, és idézem: azok "a szólás- és vallásszabadság, valamint a demokrácia központi elveinek területén végbemenő reformok”.
Hálás vagyok a biztos úrnak ezért a világos állásfoglalásért.
Ez arra is indított, hogy a figyelmébe ajánljam a törökországi Protestáns Egyházak Szövetségének egy dokumentumát.
A dokumentum 2007. szeptember 1-jén kelt és a török protestánsok vallásszabadság hiánya miatti nehéz helyzetét és aggodalmait írja le.
Biztos úr, bízom benne, hogy világosan beszél majd török tárgyalópartnereivel arról a sérülékeny helyzetről, amelyben a török társadalomban a török protestánsok, illetve az összes török keresztény van.
Elnök úr, a tüneti kezelés tényleg nem elegendő.
A média és a politikusok nagyon intoleráns, veszélyes környezetet teremtenek a törökországi nem muszlim kisebbségek számára.
A helyzet e téren is azt igényli, hogy Brüsszel gyorsan tegyen lépéseket Ankara felé.
Átadok majd a biztos úrnak egy második dokumentumot is, és türelmetlenül várom gyors válaszát írásban.
(DE) Elnök úr, néhány napja Ciprus török megszállás alatt álló részén jártam, és személyesen lehettem tanúja a közel 500 görög ortodox templom módszeres lerombolásának, valamint az európai kulturális örökség bizonyos részei tönkretételének, melyet sosem lehet jóvátenni.
Véleményem szerint ez éppoly világosan ellentétben áll Európa szellemiségével, mint a keresztényekkel és egyéb kisebbségekkel szembeni tolerancia folytatódó hiánya vagy a "török identitás megsértésének” bűncselekménye, amelyet a véleménynyilvánítás és a sajtó szabadsága elnyomására használnak, nem is beszélve az emberi jogok folytonos megsértéséről, az örmény népirtás kérdésének figyelmen kívül hagyásáról és a folyamatos iszlámosításról.
Elfogadhatatlan, hogy egy tagjelölt ország még mindig megszállás alatt tartja egy uniós tagállam bizonyos részeit, nevezetesen Észak-Ciprust, hogy azt már ne is említsem, hogy ezenkívül katonai támadást tervez egy másik ország ellen, ahogy az most elmondható Irakkal való viszonyáról.
Brüsszel soha nem fárad bele azt hangsúlyozni, hogy az alapvető jogok, főként a vallás- és szólásszabadság betartása elsőrendű prioritás az uniós csatlakozás tekintetében.
Törökország tagsági törekvései esetében ezek egyértelműen csak üres szavak.
(EL) Elnök úr, először is hadd gratuláljak Oomen-Ruijten asszonynak a jelentéséhez.
Most pedig rátérnék az időszerű kérdésre: mi történik, elnök úr, ha Törökország, egy tagjelölt ország, figyelmen kívül hagyja az EU figyelmeztetéseit és megszállja Észak-Irakot?
Mik Törökország szándékai?
Talán az, hogy egy újabb, a ciprusihoz hasonló helyzetet alakítson ki, vagy hogy területeket foglaljon el Irak kurdok lakta részén és ezzel tovább bonyolítsa oly sok - köztük európai - ország törekvését az iraki helyzet rendezésére?
Hogy lehetséges, hogy tagállamok vagy tagjelölt országok egy olyan terület stabilitásának megingatására törekszenek, ahol európai katonák veszítik életüket, miközben épp a terület stabilitásának megteremtésén fáradoznak?
Hadd emlékeztessek arra, hogy török csapatok tartják megszállás alatt Ciprus 40%-át.
Ez nem akadályozta meg, hogy az ország megkezdje a csatlakozási tárgyalásokat.
Hadd emlékeztessek arra is, hogy Törökország még mindig nem teljesítette az EU kérését, nem hosszabbította meg az ankarai jegyzőkönyvet.
Azon tűnődöm, vajon az Európai Bizottság november 6-ára kitűzött jelentése mit fog erről tartalmazni.
Ha a tolerancia üzenetét kell továbbadni, akkor miért ne legyünk toleránsak oly sok más, az EU-ban központi fontosságú elvet és értéket illetően?
Végezetül a fő kérdés a következő: miről beszélünk, az EU értékeinek terjesztéséről vagy hatáskörük csökkentéséről?
(FR) Elnök úr, hölgyeim és uraim! Először szeretném megköszönni Oomen-Ruijten asszonynak a konstruktív üzenetet, melyet a Tanács és a Bizottság, de a török kormány és parlament felé is küldünk.
Sajnálom azonban, hogy a Parlamentünk nem fejezte ki magát világosabban egy olyan kérdés kapcsán, mely kétségtelenül érzékeny, de nem kevésbé fontos: az örmény népirtásról beszélek.
1987 óta e Parlament a "népirtás” szót használja az 1915 és 1917 közötti 1,2 millió örmény, vagyis az akkoriban az Oszmán Birodalomban élő örmény lakosság kétharmadának lemészárlására.
Az Egyesült Államok Szenátusa és Képviselőháza ugyanezt mondta ki, és sajnálatos, hogy e Parlament az amerikaiak mögött kullog e kérdés terén.
Amint nemrégiben a Nemzetközi Emberi Jogi Szövetség sajtóközleménye rámutatott, sok török állampolgárt helyeztek vád alá a török identitás megsértése miatt a büntetőtörvénykönyv 301. cikke alapján.
Ahhoz, hogy ezt a történelmi időszakot nyilvánosan megvitassuk, úgy vélem, e cikket a lehető leghamarabb el kell törölni.
Semmiképp sem teszünk jót török barátainknak, ha elfelejtetjük velük a történelmüket.
Az emlékezés kötelessége azoknak is, akik a népirtás túlélőinek leszármazottai, valamint magának a nemzetközi közösségnek.
Ennélfogva felszólítom a Parlamentet, hogy támogassa az örmény népirtás elismerését célzó, valamint a vallásszabadság és a kisebbségi jogok teljes tiszteletben tartását hangsúlyozó módosításokat.
Elnök úr, Törökország politikai, gazdasági, katonai és kulturális okok folytán fontos ország, ezért fontos az Európai Uniónak.
Ezt felismerve döntött az Unió a csatlakozási tárgyalások megkezdése mellett.
A csatlakozás felé vezető út nem volt nagyon sima, azonban hozzájárult egy rendkívül szükséges demokratikus reformprogram elindításához Törökországban.
Az ilyen jellegű reformokat örömmel üdvözli az Unió és Törökország állampolgárai egyaránt.
E reformoknak folytatódniuk kell, és legalább emiatt szilárdan kell támogatnunk a török csatlakozást.
Senki sem hagyja figyelmen kívül, hogy problémák igenis vannak.
Az én országom, Ciprus áll az egyik probléma középpontjában, de én - mint a legtöbben e teremben - belátom, hogy a problémákat nem konfliktusok, hanem békés tárgyalás útján kell megoldani.
Sokkal jobb egy európaibb Törökországgal megvitatni és megoldani a problémákat, ezért én teljes mértékben támogatom Törökország csatlakozását az EU-hoz.
Ennek következtében támogatom a kompromisszumot, mely Oomen-Ruijten asszony bölcs irányítása alatt született mindazon kollégák becsületes és gyümölcsöző együttműködéséből, akik ugyan talán különböző véleménnyel bírnak bizonyos kérdésekről, azonban mind egyetértenek abban, hogy az EU többet érhet el, ha építő módon működik együtt a török néppel, mint ha romboló módon maga ellen hangolja őket.
Törökország jelenleg nehéz időszakot él ált, és az EU által követendő módszer az, hogy több cukrot és kevesebb korbácsot használ vele szemben.
Az e jelentést támogató elsöprő többséggel mutassuk meg a török népnek, hogy igenis szeretnénk őket az Unióban látni, és segítse elő e támogatás a nagyobb és gyorsabb reformokat Törökországban, valamint a már túl régóta fennálló ciprusi probléma jobb megoldását.
(IT) Elnök úr, hölgyeim és uraim! Sokan közülünk geopolitikai okokra hivatkozva elleneztük Törökország uniós csatlakozását.
A tények most minket igazolnak, mivel Ankara elefántként tört rá az Irakban uralkodó sérülékeny egyensúlyra, ahol csapataink nap mint nap kockára teszik életüket és az ország lakosságának szabadságáért harcolnak.
Úgy vélem, hogy el kell ezen gondolkodnunk, képviselőtársaim: az Önök demokratikus Törökországa, e földi emberi jogi paradicsom abban a pillanatban kopogtat Európa ajtaján, amikor egy szörnyű, előre nem látható, drámai háborús forgatókönyv van kibontakozóban az iraki fronton.
Amikor visszatérnek Brüsszelbe, tegyék azt, amit én fogok: menjenek el az örmény étterembe.
Vajon az örmények nem szerepelnek az Önök nem uniós barátai között?
A helyiségeiket mégis vandálok, török bűnözők tették tönkre, akik Európa fővárosában csak azért gyújtottak fel egy éttermet, mert az örmény.
Ez a török nacionalisták demokratikus természete!
Ezért megkérdezem: miért kell örömmel fogadnunk őket, amikor még mindig nem ismerik el az örmény népirtást?
Arra kérem Önöket, hogy szavazzanak a módosítási javaslatom mellett.
Elnök úr, az állásfoglalás kihangsúlyozza, hogy Törökországnak teljes mértékben meg kell felelnie a koppenhágai kritériumoknak, melyek az uniós csatlakozás alapját képezik.
A jelentés arra is ösztönzi a török kormányt, hogy a vallásszabadsághoz való hozzáállását hozza összhangba az Európai Közösségek Bírósága által meghatározott elvekkel.
Kemal Atatürk óta Törökország fenntartotta a világi államot a fundamentalista és a Korán szó szerinti értelmezését támogató iszlám egyre növekvő hatalmával szemben.
Azon tűnődöm, vajon a törökök tisztában vannak-e vele, hogy az uniós csatlakozás alapvetően rontani fogja a militáns iszlámmal szembeni ellenálló-képességüket.
Ha Törökország csatlakozik az Európai Unióhoz, az iszlamistáik az emberi jogi törvényeket pajzsként használják majd, mely mögül haladhatnak előre a dzsihádjukkal Törökországban és Európában.
A britek már kezdenek ráébredni, hogy amennyiben Törökország csatlakozik az EU-hoz, újabb 70 millió embernek lesz joga Nagy-Britanniába jönni.
A török csatlakozás katasztrófa lesz a törököknek és katasztrófa Nagy-Britannia számára.
(NL) Elnök úr, hölgyeim és uraim! A Florenz-féle közös állásfoglalásra irányuló indítványról szóló vita során tegnap helyesen került megállapításra, hogy a lakosság nagy többsége támogatja a dohányzást a munkahelyeken és bárokban, éttermekben betiltó szigorú intézkedéseket.
Reméltem, hogy ez az állásfoglalás figyelembe veszi a lakosság elsöprő többségének véleményét arra vonatkozóan is, hogy Törökország nem válhat az Európai Unió tagjává.
Azonban nyilvánvalóan túl sok illúziót dédelgetek.
Amikor a kulcsfontosságú kérdésekre kerül a sor, mint az Alkotmány vagy Törökország csatlakozása az Európai Unióhoz, az emberek véleménye hirtelen megszűnik számítani.
Törökország, egy baráti nemzet, nem európai ország.
Pont, ámen, lezárva.
Itt le kéne zárulnia a vitának.
Azonban nem elég, hogy a Parlament nem vállalja fel ezt a felelősséget, hanem ismét szemet hunyt bizonyos közelmúltbeli fejlemények felett, melyek világosan mutatják, hogy Törökország nem való az Európai Unióba és hogy a csatlakozási tárgyalások megkezdéséről hozott döntés tévedés volt.
Miért nem említi ez az állásfoglalás, hogy az Igazság és Fejlődés Párt (AKP) ellenzi azt az alkotmányos rendelkezést, mely a más vallásra való áttérés törvényi büntethetőségét eltörölné?
Miért fogalmaznak az emberek oly homályosan az örmény kérdésről és Ciprusról?
Ez újabb példa az európai reálpolitikára, amelyben ne számítsanak ránk.
Elnök úr, a londoni The Times című lap szerint az Egyesült Államok Kongresszusa visszataszítóan időzítette közelmúltbeli állásfoglalását az örmény népirtásról.
Akkor mi a megfelelő időpont arra, hogy népirtásról beszéljünk?
Az örmény lobbi e Parlamentben éppen az örmény népirtás kérdését majdnem egy évszázada övező egyértelmű tudatos elhallgatás miatt oly hangos.
A török-örmény újságíró, Hrant Dink meggyilkolásának egyfajta nemzeti gondolkodási időszakot kellett volna eredményeznie, de sajnos nem így történt.
Mindazonáltal Törökország és Örményország kibékülése - beleértve a lezárt határ újbóli megnyitását - lényeges elem Törökország uniós csatlakozási törekvéseiben.
Véleményem szerint azonban egyetlen igazi demokrácia sem tagadhatja le a saját múltját, még legmélyebb és legsötétebb titkait sem.
Épp ennyire fontos a ciprusi konfliktus tartós rendezése, amely továbbra is megoldhatatlan amiatt, hogy egy uniós tagállam területén megszálló csapatok állomásoznak, valamint az ankarai jegyzőkönyv teljesítésének hiány miatt.
A kisebbségek - főként a keresztények - valláshoz fűződő jogai szintén aggodalomra adnak okot.
A halki görög ortodox szeminárium 1971 óta van zárva; a PKK-val vívott háború alatt Németországba és Svédországba menekülő asszír keresztényeket megfosztották török állampolgárságuktól, így megakadályozták, hogy visszaköveteljék a konfliktus során elveszített otthonaikat.
Továbbá Törökország az aleviket nem tekinti a többségében szunnita muszlimoktól különbözőnek, ezért nem ismeri el sajátos vallási igényeiket.
A büntetőtörvénykönyv a törökség megsértésére vonatkozó 301. cikke büntető ítéletet eredményezett, márciusban pedig - véleményem szerint meglehetősen bizarr módon - egy isztambuli bíróság rendeletben tagadta meg a YouTube videómegosztó weboldalhoz való hozzáférést, mivel azon Kemal Atatürk, a modern Törökország alapító atyjának szexuális életéről szerepeltek nem bizonyított állítások.
Csupán saját nevemben és nem a pártom vagy a képviselőcsoportom nevében beszélve: egyértelmű, hogy még nagyon sok a tennivaló.
(EL) Elnök úr, a mai vita lehetőséget nyújt arra, hogy kifejezzük elégedettségünket a törökországi választási eredmények kapcsán és hogy üdvözöljük a török nép kifejezett óhaját a reformok folytatására.
Törökország kilátásba helyezett uniós csatlakozása - amely továbbra is célkitűzés marad - utat nyitott a reformkísérleteknek.
Sajnálatos módon e törekvések egy ponton nem fokozódtak tovább és lelassultak.
Friss és erős megbízatása birtokában az új kormánynak nagyon gyorsan kell cselekednie, hogy teljes mértékben végrehajtsa a Társulási Megállapodásban és annak Kiegészítő Jegyzőkönyveiben foglalt összes rendelkezést.
A reformfolyamat mindenekelőtt a demokratizálódásról, az alapvető emberi jogokról és a vallásszabadságról szól.
Ennek megfelelően elengedhetetlen, hogy eltöröljék a büntetőtörvénykönyv 301. cikkét és határozottan teljesítsék az Ökumenikus Patriarkátus kéréseit.
Sajnálatos módon mostanáig a török kormány hozzáállása e kérdéshez teret engedett szélsőséges cselekedeteknek.
Meg kell említenünk azt is, hogy a török hatóságok megmagyarázhatatlan módon ragaszkodnak a halki szeminárium zárva tartásához.
Egy másik aggodalomra okot adó kérdés a Délkelet-Törökországban uralkodó feszült helyzet.
Úgy vélem, nem szabad megengedni, hogy a viták erőszakos rendezésének kultúrája kerekedjék fölül, mivel ez instabilitáshoz vezetne a nagyobb térségben.
A jelenlegi kormány felelőssége, hogy cselekedjék a kurd kérdés békés rendezése ügyében, ehhez pedig előbb párbeszédre van szükség a két fél között.
A nemzetközi közösségnek békefenntartó szerepet kell vállalnia ebben az esetleges válságban.
Végezetül, elnök úr, azt szeretném mondani, hogy elvárjuk Törökországtól, hogy tartsa be valamennyi kötelezettségvállalását, hogy egyenletesen haladhasson a kilátásba helyezett európai integráció felé.
(EL) Elnök úr, hadd gratuláljak először Oomen-Ruijten asszonynak kiváló munkájához.
Elnök úr, az Erdoğan-kormánynak és konkrétan Erdoğan úrnak a török nép által adott megbízatás lehetővé teszi egy olyan reformfolyamat folytatódását, amely azóta folyik, hogy Törökország helyigénye Európában biztosabb kilátássá vált.
Ugyanakkor e megbízatás a ciprusi kérdés méltányos és tartós megoldására irányuló új vágyat is sugall, melynek első követelménye a török csapatok kivonása Ciprusról.
Új vágy éledt a valódi szomszédi viszonyok iránt, mind általában, mind főként Görögországgal.
A kormány megbízatásának köszönhetően az emberi jogok tiszteletben tartásáról új törvények gondoskodnak, mint az egyházi alapítványokról szóló, valamint a jogokat és szabadságokat védelmező törvények.
Ez történelmi kiegyezés a múlttal, ráadásul az örmények, a pontuszi görögök és asszírok körében elkövetett népirtás elismerése most megtörténik.
A megbízatásnak köszönhetően a kurd kérdést új fényben vizsgálják.
Észak-Irak esetleges megszállása komoly aggodalom kell, hogy legyen az Európai Unió szemében.
Egy ilyen lépést nem szabad megengedni, mivel a terrorizmus leküzdésének szükségessége - melyben mindannyian egyetértünk - sosem használható fel kifogásként arra, hogy kész tényként állítsák elénk Észak-Irak elfoglalását, amint azt történt Ciprus esetében.
Elnök úr, nem tudom, mit tesz hozzá a ma délelőtti vita a török csatlakozás kérdéséhez azon túl, hogy lehetőséget ad a török csatlakozás néhány vehemens ellenzőjének arra, hogy e teremben elismételjék érveiket.
Természetesen arra kell ösztönöznünk Törökországot, hogy mértékletesen cselekedjen és arányosan reagáljon az észak-iraki terrorfenyegetésre, azonban azt látom, hogy ma délelőtt ugyanazok fogalmazzák meg a kritikákat, akik más viták során azt ellenezték, hogy az Európai Unió részt vegyen Irak újjáépítésében.
Örömmel üdvözlöm az Egyesült Királyság és Törökország közötti stratégiai együttműködést, melyet tegnap jelentettek be Londonban Brown és Erdogan miniszterelnök urak és amely pozitív együttműködést is magában foglal a szervezett bűnözés és a terrorizmus elleni harc terén.
Felszólítom a többi tagállamot, hogy ők is cselekedjenek ugyanígy.
Örömmel üdvözlöm Ayla Akatot, a legfiatalabb női török parlamenti képviselőt, aki múlt héten Brüsszelben járt a török parlamentbe 14 év után először visszatért néhány kurd képviselő egyikeként; ők reményt adnak arra, hogy a kurd kulturális és politikai jogok problémája megoldható demokratikus, nem pedig erőszakos úton.
(CS) Ria Oomen-Ruijten asszony kiemelkedő munkát végzett, amikor sikerült kompromisszumot jelentő módon megszövegeznie e dokumentumot egy olyan témáról, amely megosztja a Házat.
Meg vagyok róla győződve azonban, hogy a jövőben nem lenne szabad olyan állásfoglalásokat és jelentéseket elfogadnunk, melyek kompromisszumra törekszenek azon az áron, hogy vitás kérdésekben nem fejezik ki a Parlament álláspontját.
Az egyhangú állásfoglalásra való törekvésünk olyan üzenetet küld Törökországnak, amely nem tükrözi kellőképpen a török tagságról a Parlamenten és az európai közvéleményen belül alkotott különböző véleményeket.
Nem titkolom, hogy a Törökországgal folytatott csatlakozási tárgyalások megnyitását önmagában alapvető hibának tartom.
Ugyanakkor tisztában vagyok vele és tiszteletben tartom, hogy a Házban nem mindenki osztja a nézeteimet.
Az európai nagyközönség erőteljesen megosztott, amikor erre az európai integráció jövője szempontjából kulcsfontosságú kérdésre kerül a sor.
Kötelességünk tiszteletben tartani e polaritást.
Ezért remélem, hogy jövőbeli állásfoglalásaink és jelentéseink világosan kifejezésre juttatják majd a Parlament megosztottságát Törökország esetleges uniós tagságát illetően.
Míg örömmel vesszük a kompromisszumos megoldásokat a Parlament által megvitatott sok más területen, a török tagság és az Európai Unió és Törökország közötti kapcsolatok nem tartoznak ebbe a kategóriába.
Változtassunk a megközelítési módon.
A jövőben ne jelentéseket és állásfoglalásokat dolgozzunk ki, melyek az egyetértés és az egyhangúság érzését próbálják meg kelteni.
Ehelyett a világosan megfogalmazott álláspontokkal való egyetértésünk vagy egyet nem értésünk által mutassuk ki, hogy a török tagság kérdésében megosztottak vagyunk.
E kérdésben felelősséggel tartozunk mind az uniós polgárok, mind Törökország felé, akik nem féligazságokat érdemelnek.
Biztos vagyok benne, hogy a török emberek jobban értékelik, ha érzékeltetjük velük az egység hiányát, mint ha takargatjuk a valós helyzetet, amit mind a Parlament, mind Európa hosszú ideje tesz.
(DE) Elnök úr, hölgyeim és uraim! Oomen-Ruijten asszony Törökországról szóló állásfoglalásával az Európai Parlament pozitív jelet küld, és ezáltal egy új, építő jellegű párbeszédet indított útnak a Törökországgal folytatott kapcsolat terén.
Törökország jelenleg erőteljes vitát folytat a belső reformokról.
Törökországban olyan új kormány került hatalomra, amely világos megbízatással rendelkezik és munkához láthat.
Ez esélyt kínál arra, hogy a csatlakozási folyamat több kulcsfontosságú területen is új lendületet kapjon.
Az elvárttal ellentétes hatást érünk el, ha olyan további követelményeket szabunk meg, melyek nem részei a csatlakozási tárgyalásoknak.
Törökországban most az új alkotmány kidolgozása áll az első helyen.
Ezen alkotmány vázlata már megfigyelhető.
A török büntetőtörvénykönyv 301. cikkének felülvizsgálatára vonatkozó felszólítással már foglalkozik a török fél.
Törökországnak most további pozitív visszajelzésekre van szüksége az EU-tól.
Ösztönöznünk kell Törökországot, hogy nagy buzgalommal folytassa e reformfolyamatot.
A Bizottság előrehaladási jelentése november 7-ére várható, és úgy gondolom, nagyon fontos, hogy a jelenlegi törökországi pozitív fejlemények tükröződjenek e jelentésben.
(EL) Elnök úr, Törökország az egységes Európához való csatlakozás jelöltje.
Vannak jogai és kötelezettségei.
Az előadó kiegyensúlyozott időközi jelentést adott.
Ez új esélyt ad Törökországnak, hogy továbbhaladjon a reformokkal és teljesítse kötelezettségeit, melyek főként a gazdasági változáshoz, a koppenhágai kritériumok betartásához, valamint az emberi, vallási és kisebbségi jogokhoz kapcsolódnak.
Azért szeretnénk, hogy Törökország megváltozzon, mert maga Törökország kiált változás után és mert az idők is megkövetelik azt.
A törökországi változások azt jelentik, hogy az országnak teljesítenie kell kötelezettségeit Ciprus irányában, vagyis el kell ismernie a Ciprusi Köztársaságot és véget kell vetnie Ciprus megszállásának.
A jelentés helyesen megállapítja, hogy a török hadsereg kivonása segít majd megoldást találni, és hogy a török hadsereg helyettesíthető egy a Biztonsági Tanács irányítása alatt álló kis európai haderővel.
Törökországnak teljesítenie kell az alábbi kötelezettségeit: véget kell vetnie a betelepítésnek és meg kell változtatnia Ciprus demográfiai jellegét; haza kell telepítenie a telepeseket, akik az elfoglalt területek lakosságának nagy többségét képezik és időzített bombaként veszélybe sodornak bármilyen megoldást; véget kell vetnie a ciprusi görögök tulajdona kisajátításának Ciprus elfoglalt részén; és le kell állítania kulturális örökségünk tönkretételét.
Első lépésként Törökországnak tiszteletben kell tartania az ENSZ határozatait és vissza kell adnia Famagusta városát a jogos lakosoknak.
Ankara a ciprusi törököket elszigeteltnek tekinti a 45.000 török katona jelenlétének köszönhetően, akik a ciprusi görögöket távol tartják otthonaiktól és tulajdonuktól.
Törökországon múlik csatlakozása Európához és a ciprusi kérdés megoldása.
A Ciprust két részre osztó török politika nem megoldás.
Az egység, nem pedig a megosztottság korában élünk.
Igent mondunk egy európai Törökországra és egy európai megoldásra, melynek kevés köze van a válaszvonalakhoz és övezetekhez; amint a jelentés előadója helyesen kihangsúlyozta, ezeknek az egységes Európa elvein kell alapulniuk.
Ez megvalósítható modellállamot teremt majd egész Európa számára, amelyben a ciprusi görögök és törökök, a keresztények és a muszlimok békésen és gyümölcsöző módon élhetnek együtt az egységes Európa elveinek és értékeinek kölcsönös tiszteletben tartásán alapulva.
(ES) Elnök úr, amint tudja, az Európai Unió bővítése újabb országgal mindig dialektikus folyamat, amelyben meg kell szabni, hogy milyen erőfeszítéseket kell tennie a jelöltnek, de amelyben az Unió erőfeszítéseinek is világosan meg kell nyilvánulniuk.
Véleményem szerint amikor az Európai Uniónak új Reformszerződése lesz, amely lehetővé teszi számára, hogy demokratikusabb és eredményesebb legyen, a bővítés folytatásához is jobb adottságokkal rendelkezik majd.
Ez a helyzet áll fenn a lisszaboni megállapodást követően.
Törökország jelentős lépéseket tesz előre.
Mindannyian támogatjuk az ankarai kormányt, és a török népet a terrorizmus elleni küzdelemben.
Mindazonáltal az említett előrehaladás folytatódása érdekében megszorításokra, megfontoltságra és a nemzetközi jog tiszteletben tartására kell felszólítanunk az országot.
Egy nagyarányú katonai művelet Észak-Irakban csak olajat öntene a tűzre és komoly problémákat idézhetne elő Törökországban is.
Végül szeretnék gratulálni Oomen-Ruijten asszonynak az állásfoglalásához, bár egy téma hiányzik belőle: miért feledkezünk el gyakran arról, hogy Törökország nemcsak tagjelölt ország, hanem alapvető fontosságú euro-mediterrán partner a barcelonai folyamat keretében?
Ez a megállapítás valóban hiányzik a jelentésből.
Törökország nélkülözhetetlen e folyamatban, mint ahogy mi is nélkülözhetetlenek vagyunk Törökország számára az euro-mediterrán folyamatban.
(NL) Elnök úr, szeretném megköszönni Oomen-Ruijten asszony kiegyensúlyozott jelentését.
Tíz napja Törökországban jártam, és míg ott voltam, megbeszéléseket folytattam az új török kormány és az új parlament tagjaival.
Hangsúlyoztam a reformok folytatásának szükségességét, különös hangsúlyt fektetve a szólásszabadságra.
Az igazságügy-miniszter és a kabinet többi tagja biztosított róla, hogy a 301. cikket módosítani fogják.
Az új kormány az uniós tagság irányába vezető reformokat is ígért.
Az állásfoglalás a tagságot végső célként említi.
Ennélfogva az állásfoglalás közvetlenül hozzájárul a törökországi reformokhoz, köztük a nők jogait, a szakszervezeti jogokat és a szociális törvényeket érintő reformokhoz.
Mindennek ellenére a reformok megtörténtéhez nyugalomra van szükség, és jelenleg félelem és düh uralkodik Törökországban.
Félelem a PKK támadásaitól és düh, amely könnyen súlyosbodhat.
Ezt megelőzendő, Törökországnak és az Európai Uniónak össze kell fognia, hogy diplomáciai és politikai eszközökkel megakadályozzák a terrorizmust és megbüntessék a terroristákat.
a Tanács soros elnöke. - (PT) Elnök úr, hölgyeim és uraim! Ez az élénk vita nagyon hasznos volt az elnökség számára.
Világosan megmutatta - ha ez kétséges lett volna -, mily eltérően látják a különböző tagállamok Törökország uniós csatlakozási tárgyalásainak kérdését.
A kérdéssel kapcsolatos sok vélemény ellenére úgy érzem, hogy ez a vita világosan megmutatta, hogy Törökország már most az Európai Unió létfontosságú stratégiai partnere politikai, gazdasági és biztonsági szempontból.
Úgy gondolom, hogy e vitából világossá vált, hogy Törökország uniós csatlakozásának kilátása áll az ország alapvető politikai és társadalmi reformjai mögött.
Egyértelmű, hogy egyesek sajnálják, hogy e reformok nem olyan gyorsak vagy kiterjedtek, mint ahogy talán reméltük, de tény, hogy a török nép és kormány fokozatos előrehaladást mutat az általunk kijelölt úton, egy egyre demokratikusabb és sokszínűbb társadalom felé halad, amely egyre teljesebb mértékben tartja tiszteletben a jogállamiságot.
A koppenhágai kritériumok - melyek az egész tárgyalási folyamat útmutatóját vagy referenciakeretét alkotják - rendkívül világosak mind Törökország, mind bármely más tagjelölt ország számára: csak azon országok válhatnak az Európai Unió tagjává, melyek egyértelműen tiszteletben tartják gazdasági elveinket és - főként és talán még inkább - politikai alapelveinket.
Amennyiben Törökország teljes mértékben megfelel e kritériumoknak, akkor nyilvánvalóan az Európai Unió tagja lehet.
Ez teljesen világos és ennélfogva nem adhat okot - vagy nem lenne szabad okot adnia - kételkedésre.
Ami a PKK terrortámadásait illeti a török-iraki határ mentén és Irakban, szeretném felhívni az Önök figyelmét az elnökség október 22-i nyilatkozatára e kérdésről.
E nyilatkozatban az elnökség teljes mértékben elítélte a PKK által elkövetett terrorcselekményeket és kifejezte együttérzését az áldozatok családjaival.
Azt is megjegyeztük, hogy elengedhetetlen, hogy a nemzetközi közösség támogassa Törökország törekvéseit a terrorizmus elleni küzdelem terén, míg az tiszteletben tartja a jogállamiságot, megőrzi a nemzetközi békét és stabilitást, a régió stabilitását, és hogy természetesen szólítsa fel Törökországot, hogy tartózkodjon bármilyen aránytalan katonai cselekménytől.
Arra is felkérjük mind a török, mind az iraki kormányt, hogy működjenek együtt e probléma megoldása érdekében és főként azért, hogy megakadályozzák, hogy iraki területeket Törökország elleni terrorcselekmények elkövetésére használjanak.
a Bizottság tagja. - Elnök úr, tisztelt képviselők, szeretném megköszönni Önöknek e lényegre törő és időszerű vitát röviddel azelőtt, hogy november 6-án - vagyis két hét múlva - kiadnánk Törökországról szóló előrehaladási jelentésünket.
A Bizottságban arra törekszünk, hogy tárgyilagos és méltányos jelentés készüljön el, mint amilyen Oomen-Ruijten asszony jelentése is.
A mai vitával és az Önök ezt követő állásfoglalásával a Ház néhány nagyon világos üzenetet küld Törökországnak.
Először is úgy gondolom, hogy mindannyian egyetértünk abban, hogy most kell fokozni az ország reformtörekvéseit, a török állampolgárok érdekében, igen, de azért is, hogy komoly előrelépést tudjon mutatni az uniós csatlakozási tárgyalások terén.
Nagy hangsúlyt fektetünk arra, hogy szükségtelen késedelem nélkül kerüljön sor a szólásszabadságot, a hírhedt 301. cikket és egyéb azonos jelentésű cikkeket, valamint a vallásszabadságot érintő reformokra.
Hasonlóképp előrelépésre van szükség a nők jogai, a szakszervezeti jogok, a kulturális és vallási jogok és a nemzetközi kötelezettségek tekintetében is.
Ezenkívül elítéljük a terrortámadásokat és megértjük, hogy Törökországnak meg kell védenie állampolgárait, azonban arra is ösztönözzük az országot, hogy az iraki regionális hatóságokkal és a nemzetközi közösséggel együtt igyekezzen politikai megoldást találni, valamint hogy arányosan reagáljon a PKK által elkövetett terrorcselekményekre.
Ami az örmény kérdést illeti, a Bizottság támogatja a Parlament által az állásfoglalás-tervezetben megfogalmazott felhívást a Törökország és Örményország közötti békülési folyamatra.
Ez a legjobb és legeredményesebb út, amely idővel valódi eredményekhez vezet a megbékülés és az igazságosság terén.
Úgy gondoljuk továbbá, hogy Törökországban minden kérdést - beleértve az örmény kérdést - nyíltan és békésen, a török társadalom keretei között kell megvitatni a szólásszabadság nevében.
Ezért a 301. cikk reformja szintén elengedhetetlen az örmény kérdés komoly és eredményes megvitatásához, amely valódi megbéküléshez vezethetne.
A szólásszabadság jelenlegi korlátozása elkedvetleníti az embereket, ráadásul az intolerancia és a gyűlölet légkörét teremti meg, amint az sajnálatos és szomorú módon megmutatkozott Hrant Dink meggyilkolásában az idei év során.
Végül szót kell ejtenünk egy dologról.
Én magam és Önök is nagyon kemény követelményeket támasztunk Törökországgal szemben a reformfolyamatot illetően, és ez így helyes.
Ugyanakkor nem szabad elfelejtenünk, hogy az egyenlet akkor működik, ha mindkét oldal megteszi, amit tennie kell.
Ez azt jelenti, hogy nekünk is tisztességesnek kell lennünk.
Tartanunk kell a szavunkat és ki kell tartanunk Törökország csatlakozásának kilátása mellett, amint az a tárgyalásokra kapott megbízatásunkban szerepel.
(Taps)
Máskülönben kiabálhatunk olyan hangosan, ahogy akarunk, de az olyan lesz, mintha a falnak beszélnénk.
Nem kapnánk választ, csak hosszú csend felelne.
A vita lezárását követően két közös állásfoglalásra irányuló indítványkerül benyújtásra.
A vitát lezárom.
A szavazásra ma kerül sor.
Írásbeli nyilatkozatok (az eljárási szabályzat 142. cikke)
írásban. - Törökország előtt még mindig hosszú út áll az uniós tagság feltételeinek teljesítéséig.
Az elmúlt évek jelentős előrelépései ellenére a szólásszabadság (főként a büntetőtörvénykönyv 301. cikke), az emberi jogok és Örményország tekintetében számos kérdés még rendezésre vár.
Elvetem azonban azok érveit, akik szerint Törökországnak soha nem lenne szabad csatlakoznia, mivel nem európai ország.
Törökországot már több mint fél évszázada elfogadjuk az Európa Tanács teljes jogú tagjaként.
Megkezdtük a csatlakozási tárgyalásokat, ezzel pedig elismertük, hogy Törökország elvben jogosult az uniós csatlakozásra.
Akik azt állítják, hogy Törökország nem európai, valójában azt értik ez alatt, hogy nem keresztény.
De miért lenne ez kritérium?
Az Európai Unió mottója "egység a sokféleségben” - nem egyformává akarjuk tenni a kultúrákat, hanem megtalálni a módját annak, hogy tudjunk együtt dolgozni, miközben megtartjuk saját nyelvünket, vallásunkat stb.
Egy olyan világi állam befogadása, amelynek lakossága nagyrészt muszlim, csak erősítené ezt az elvet.
EU-Oroszország csúcstalálkozó (vita)
A következő napirendi pont a Tanács és a Bizottság nyilatkozata az EU-Oroszország csúcstalálkozóról.
a Tanács soros elnöke. - (PT) Elnök úr, biztos úr, hölgyeim és uraim! Amint Önök is tudják, e hét pénteken a portugáliai Mafra városában sor kerül a 20.
EU-Oroszország csúcstalálkozóra. Úgy véljük, ez kiváló alkalmat nyújt Oroszország és az Európai Unió vezetőinek egyaránt, hogy áttekintsük a két fél közötti kapcsolatokat.
Úgy gondoljuk, hogy az Európai Unió és Oroszország közötti kapcsolatok általánosságban jók és bizonyosan sokkal jobbak, mint ahogy azt a nemzetközi sajtó olykor elénk tárja.
Oroszország az EU kulcsfontosságú partnere, és nagyon komolyan vesszük a vele fennálló kapcsolatot.
A csúcstalálkozón az Unióban és Oroszországban uralkodó helyzetről lesz szó.
Beszámolunk majd az Európai Unión belüli fejleményekről, különös tekintettel a Lisszabonban nemrég elfogadott új Reformszerződés megszövegezése terén elért előrehaladásról, valamint a Bizottság által javasolt, majd szeptember 9-én elfogadott energialiberalizációs csomagról.
Ami a közös térségeket illeti, áttekintjük az ütemtervek végrehajtásában elért előrelépéseket.
E folyamat továbbra is teljes egészében pozitív, bár egyes területeken több lendületre van szükség.
Bizonyos fontos ágazatokban az Állandó Partnerségi Tanács (PCC) segített e célkitűzés elérésében.
A PCC kultúrával foglalkozó ülése - melyre a csúcstalálkozót megelőző napon kerül sor - segít majd fokozni a kulturális együttműködésünket.
A csúcstalálkozó prioritásai tekintetében megállapodásra törekszünk az energiaágazat korai figyelmeztető rendszerének elindításáról, amelyről elvben megállapodás született a Szamarában tartott legutóbbi csúcstalálkozón.
Az Európai Unió és Oroszország között az energia terén mutatkozó kölcsönös függésből adódóan nagyobb bizalomra és erősebb kölcsönös együttműködésre van szükség.
Ezért kiemeljük majd azokat a célkitűzéseket és elveket, melyeket az EU-nak tiszteletben kell tartania az energiapartnerségünk kapcsán, különös tekintettel a viszonosságra, az átláthatóságra, a nyitottságra és egy eredményes jogi és szabályozási keret kialakítására.
Véleményünk szerint az Energia Charta Egyezmény elveit és a G8-ak által Szentpétervárott elfogadott, a világszintű energiabiztonságról szóló dokumentumot be kell építeni az Európai Unió és Oroszország közötti új megállapodásba, amely jogilag kötelező erejű lesz és a jelenlegi Partnerségi és Együttműködési Megállapodás (PCA) helyébe lép majd.
A beruházások területén örömmel üdvözöljük a közös gazdasági térség ütemtervében szereplő hivatalos párbeszédet.
Az átlátható, diszkriminációmentes és kiszámítható feltételek elengedhetetlenek az Oroszországban beruházó uniós vállalkozások számára, és szem előtt kell tartani a Duma által tárgyalt, a stratégiai beruházásokról szóló törvényt is.
Arra is ösztönözni fogjuk Oroszországot, hogy kerülje a kiegészítő politikák - mint a környezetvédelem vagy az adózás - szelektív használatát arra, hogy feltartsa a már működő beruházásokat vagy rejtett akadályokkal állja az új beruházások útját.
Úgy gondoljuk, hogy Oroszország csatlakozása a Kereskedelmi Világszervezethez (WTO) prioritás és emiatt is törekszünk rá, hogy a csúcstalálkozón felvessük ezt a kérdést.
A Bizottságnak esetleg több mondanivalója van erről.
Rá kell mutatnom, hogy a csúcstalálkozót arra is felhasználjuk, hogy az előrehaladás biztosítása érdekében nyomást gyakoroljunk Oroszországra, amennyiben nem talált kielégítő megoldást a még rendezetlen fő kérdésekre, mint a faexportvámokra vagy a diszkriminatív vasúti díjszabásokra.
Tisztában vagyunk vele, hogy e csúcstalálkozóra olyan pillanatban kerül sor, amikor Oroszországban az elnök- és a parlamenti választások egyaránt a küszöbön állnak.
A választási folyamatban a szólás-, a sajtó- és a gyülekezési szabadság rendkívül fontos lesz, ezen lehet majd lemérni Oroszország demokratikus legitimitását.
A Demokratikus Intézmények és Emberi Jogok Irodájának (ODIHR) szabad hozzáférést kell kapnia, hogy megfigyelhesse a Duma-választásokat.
Az Európai Biztonsági és Együttműködési Szervezet (EBESZ) és az Európa Tanács tagjaként Oroszország különleges felelősséggel rendelkezik közös értékeink védelméért.
Sajnálatos, hogy bizonyos kérdések beárnyékolják az Európai Unió és Oroszország közötti kapcsolatokat, mivel egymásra utaltságunk mértéke nő, nem pedig csökken.
Oroszországnak és az Uniónak együtt kell dolgoznia különbségeik megszüntetésén, mivel nincs más megoldás az együttműködésre.
Sajnálatos módon az EU és Oroszország közötti új megállapodásról szóló tárgyalások kezdete még nem jutott túl a holtponton.
Az Oroszország által a lengyel húsra és zöldségekre kivetett behozatali tilalom továbbra is jelentősen gátolja a tárgyalások megkezdését.
A Bizottság jelezte, hogy készen áll az újabb kapcsolatfelvételre, amennyiben mindkét fél számára elfogadható megoldás születik.
Sajnálatos módon a helyzetet tovább bonyolítja az orosz állategészségügyi hatóságok által az előző hónap végén hozott döntés, mely szerint behozatali tilalmat léptetnek életbe 36 uniós vállalkozás hústermékeire.
A Litvániának szánt, a Barátság olajvezetéken keresztül történő olajellátás leállítása szintén olyan kérdés, amely megakadályozza, hogy az EU és Oroszország közötti új megállapodásról folytatott tárgyalások meginduljanak.
Több mint egy év telt el anélkül, hogy Oroszország hivatalos tájékoztatást adott volna a vezeték szivárgásáról vagy a szállítás újraindításának kilátásairól.
Ebből kifolyólag elengedhetetlen, hogy olyan kielégítő megoldást találjunk, amely megteremti az EU és Oroszország közötti energiaügyi partnerség továbbfejlesztéséhez szükséges bizalmat.
A tárgyalások jelenlegi holtpontja ellenére a helyzetet nem kell túldramatizálni.
Tulajdonképpen 2006-ban megállapodtunk Oroszországgal arról, hogy a Partnerségi és Együttműködési Megállapodás érvényben marad, így pedig elkerülhető a jogi vákuum kialakulása az Oroszországgal fennálló kapcsolatainkban.
Végezetül bizonyos, hogy tárgyalni fogunk a jelenleg legfontosabb nemzetközi kérdésekről, főként Koszovóról és Irakról.
Azt is hangsúlyozzuk majd, milyen fontos az Oroszországgal való pozitív együttműködés közös szomszédságunkban, hogy így együtt tudjuk megoldani a lényeges és aggodalomra okot adó közös kérdéseket, különösen a "befagyasztott” megbeszéléseket.
a Bizottság tagja. - Elnök úr, Oroszország nem csupán egy közeli szomszéd, hanem stratégiai partner.
Ha egy pillantást vetünk a kereskedelemre és a beruházásokra, láthatjuk, hogy virágoznak, és látjuk azt is - ahogy az elnökünk fogalmazott -, hogy az egymásra utaltság is nő.
Tudjuk azonban azt is, hogy Oroszország kulcsfontosságú partner az itt már szintén említett regionális konfliktusok és globális kihívások megoldása szempontjából, és hogy kapcsolatunk kiteljesítése még sok kívánnivalót hagy maga után.
A közelgő pénteki csúcstalálkozó a következő alkalom arra, hogy értékeljük kapcsolatunk állását.
Míg számos eddig rendezetlen kérdés most sem fog megoldódni, néhány más kérdés terén előrelépést érünk majd el, így pedig előkészítjük a talajt a jövőbeli munkához az átmenet mostani pillanatában.
Tudjuk, hogy ez egy kritikus időszak Oroszország számára, néhány hónappal a döntő fontosságú parlamenti és elnökválasztások előtt, és tudjuk azt is, hogy az Európai Unió ismételten aggodalmának adott hangot a demokratikus elvek végrehajtása és az emberi jogok tiszteletben tartására vonatkozó kötelezettségvállalás betartása kapcsán.
Mi, az Európai Unió nagyon közelről követjük az eseményeket - e tekintetben a közelgő választások fontos próbát jelentenek - és arra számítunk, hogy Oroszország helyesen dönt és felkéri az EBESZ megfigyelőit, hogy kövessék figyelemmel a választásokat.
Megragadjuk az alkalmat arra is, hogy szót ejtsünk az emberi jogi kérdésekkel kapcsolatos aggodalmainkról, mint a sajtószabadság korlátozásáról, az újságírókat érő támadásokról, a nem kormányzati szervezetekre nehezedő nyomásról és az észak-kaukázusi helyzetről.
Amikor október 11-12-én Kalinyingrádban jártam, alkalmam nyílt megbeszélést folytatni a közelgő csúcstalálkozóról az orosz elnök fő tanácsadójával, Jasztrzsembszkij különmegbízott úrral.
Hadd kezdjem néhány jó példával, majd beszélek arról is, ahol nem fogunk előrelépést elérni.
Úgy gondolom, hogy bejelentés várható Oroszország részéről arra vonatkozóan, hogy jelentős pénzügyi támogatással szándékozik hozzájárulni számos uniós irányítás alatt álló határon átnyúló együttműködési programhoz.
Ezt nagy örömmel fogadjuk, mivel a 2004. évi bővítés után lényeges elemmé vált a kialakuló határokon átnyúló együttműködés.
Kalinyingrád természetesen földrajzi elhelyezkedéséből fakadóan nagyon különleges eset.
Amint mindig is gondoltuk, ez különleges rendelkezéseket kíván a határon átnyúló együttműködés és a helyi határforgalom elősegítése érdekében.
Figyelembe véve a tagállamok és Oroszország, vagyis Kalinyingrád közötti határt, valamint több tagállam és Oroszország közötti más határátkelőhelyeket érintő nagyon komoly forgalmi torlódást, az orosz pénzügyi hozzájárulás nagyon időszerű is lenne.
A határ uniós oldalán akár 50 km hosszan húzódó kamionsorok egyértelműen nem elfogadhatók.
Végre kell hajtanunk az intézkedéseket, és ezért megegyeztünk Oroszországgal, hogy csökkentjük a torlódást.
A Bizottságban épp most indítunk el egy kísérleti projektet, amelyhez hozzátartozik a váminformációk cseréje és a határinfrastruktúra korszerűsítésének finanszírozása.
A maga részéről Oroszországnak egyszerűsítenie kell a határokon alkalmazott eljárásait.
Elvben készen áll erre, de időbe telik.
Az elnökünk már szót ejtett az energia kérdéséről.
Én csak annyit szeretnék hozzátenni, hogy képesnek kellene lennünk rá, hogy bejelentsünk egy a korai figyelmeztető rendszerre vonatkozó megállapodást, hogy megoldjuk az ellátási problémákat mielőtt még azok válságossá válnak.
Az elnökünk beszélt az energiakultúráról és a beruházásokról, így ehhez nem kell semmit hozzáfűznöm.
Annyival szeretném csak kiegészíteni, hogy a beruházások és az üzleti kapcsolatok szintén napirenden lesznek a gyáriparosok holnap, vagyis csütörtökön kezdődő lisszaboni kerekasztalos találkozóján, amelyen Günter Verheugen és Andris Piebalgs is részt vesz.
E kerekasztal pénteken beszámol a csúcstalálkozó résztvevőinek az elért eredményekről.
Úgy gondolom, ez jó hozzájárulás egy fejlődő üzleti kapcsolathoz.
Oroszország kulcsfontosságú gazdasági szereplő, a WTO kapcsán pedig annyit szeretnék hozzáfűzni, hogy segíteni fogjuk Oroszország törekvéseit.
Önök jól tudják, hogy mindig is elköteleztük magunkat Oroszország WTO-csatlakozása mellett.
Véleményünk szerint lényeges, hogy mindenki azonos feltételekkel dolgozhasson, ezért helyezünk majd nagy hangsúlyt arra, hogy Oroszország WTO-csatlakozására sor kerüljön.
A csúcstalálkozó új lendületet ad ezen összetett folyamatnak, amely jelenleg kritikus szakaszában jár.
A csúcstalálkozóhoz kapcsolódóan új acélmegállapodást írunk alá, így növeljük az acél mennyiségét, melyet Oroszország az Európai Unióba exportálhat.
Az EU és Oroszország közötti együttműködés pozitív részeinek újabb jele, hogy a Kábítószer és Kábítószer-függőség Európai Megfigyelőközpontja és az Orosz Szövetségi Kábítószer-ellenőrző Szolgálat közötti egyetértési megállapodás aláírásra kerül a csúcstalálkozóhoz kapcsolódóan.
Kevésbé pozitív információ azonban az, hogy bár Oroszország májusban Szamarában egyértelműen elkötelezte magát, hogy még a következő, mafrai csúcstalálkozó előtt időben aláírja a Szibéria fölötti átrepülésekre vonatkozó megállapodást, erre jelenleg nagyon csekély esély van.
Szeretnénk továbblépni e hosszú ideje tartó vitában.
Oroszország részéről pozitív lépés lenne, ha lehetővé tenné, hogy elkezdjük a novemberre tervezett moszkvai légi közlekedési csúcstalálkozó munkálatait, hogy felmérjük az ezen ágazatbeli együttműködésben rejlő hatalmas lehetőségeket.
Ami a nemzetközi kérdéseket illeti, továbbra is bizonyosan Koszovó marad az egyik legfontosabb, és Oroszországgal közösen el kell gondolkodnunk, hogyan találhatunk megoldást e kérdésre a Trojka erőfeszítéseit alapul véve.
El kell kerülnünk, hogy a Balkánon újabb konfliktus újuljon ki.
Egyéb lényeges nemzetközi kérdéseket is megvitatunk, mint a Közel-Kelet helyzetét az annapolisi konferencia előtt, Irán helyzetét Putyin elnök közelmúltbeli teheráni és afganisztáni látogatását követően, Burma/Mianmar kérdését, valamint a főként Grúzia és Moldova közötti befagyasztott kapcsolatok helyzetét.
Szeretnénk építő jelleggel dolgozni együtt Oroszországgal, megoldást keresve e vitás kérdésekre.
Ennélfogva folytatnunk kell megkezdett munkánkat és sosem veszíthetjük szem elől hosszú távú terveinket.
a PPE-DE képviselőcsoport nevében. - (ES) Elnök úr, reméljük, hogy - amint a sajtó is rámutatott - a portugál ősz melegebb lesz, mint az orosz tavasz, ami a szamarai csúcstalálkozót illeti.
Ahogy a biztos asszony mondta, úgy vélem, hogy tovább kell építenünk a stratégiai szövetséget Oroszországgal, a hangulat azonban nagyobb mértékben függ majd Oroszország hőmérsékletétől, mint az Európai Unióétól: részben annak fényében, amiről a biztos asszony beszélt, mindenekelőtt azon új szerep fényében, melyet Oroszország a nemzetközi színtéren játszani kíván, illetve főképp az energiaellátás biztonságának tekintetében.
Azonban, elnök úr, ezt a kapcsolatot több pillérre kell építeni.
Az első az, hogy bármilyen döntést vagy cselekedetet, amely egy tagállam ellen irányul, az egész Európai Unió elleni döntésnek vagy cselekedetnek kell tekinteni.
Másodszor, elnök úr, az Európai Unió visszavonhatatlanul és kétségbevonhatatlanul elkötelezte magát az emberi jogok mellett, és nagyon szilárdan kell védelmezni ezen álláspontját.
E tekintetben úgy érzem, örömmel kell fogadnunk az orosz kormány döntését arról, hogy engedélyezi, hogy a Zöldek / Európai Szabad Szövetség Moszkvában tartsa ülését és megadja a képviselőcsoport tagjainak a vízumot.
Aggodalomra ad okot az Kaszpi-tengerrel határos országok közelmúltbeli csúcstalálkozójával kapcsolatban elhangzott nyilatkozat, mely egyfajta széles front kialakításáról szól - bizonyos mértékben - a regionális és nemzetközi fenyegetések, illetve az Egyesült Nemzetek Szervezetének bizonyos állásai elleni harc céljából.
Már a végén járok, elnök úr.
Biztos asszony, elnök úr, soros elnök úr, védjék meg a gyakorlatban az Európai Unió érdekeit, építsék ki ezt a szövetséget, de ne felejtsék el, hogy a szereplőknek meg kell felelniük az ideáloknak.
Emlékszem valamire, amit a The Economist egy közelmúltbeli - természetesen kiváló - cikkében olvastam: a wiesbadeni csúcstalálkozón Putyin elnök azt mondta Merkel szövetségi kancellár asszonynak, hogy az volt az a hely, ahol Dosztojevszkij veszített a ruletten.
Én remélem, hogy az Európai Unió szerencsésebb Portugáliában, mint az orosz író volt Wiesbadenben.
a PSE képviselőcsoport nevében. - (NL) Elnök úr, a közelgő csúcstalálkozóra való előkészülés során képviselőcsoportom számára továbbra is az a legfőbb alapfeltevés, hogy Oroszországnak és az Európai Uniónak sok közös érdeke van, és a sok véleménykülönbség ellenére az Európai Uniónak a közelgő csúcstalálkozón továbbra is e feltétel alapján kell cselekednie.
Oroszországnak és Európának szüksége van egymásra, hogy megoldják az európai problémákat, azonban főként azért van szükségük egymásra, hogy megoldják a legfontosabb nemzetközi kérdéseket.
Európa fenntartható biztonsága csak az Oroszországgal való együttműködés által valósítható meg.
Ezen okok folytán mi - a képviselőcsoportom és én - mindig is támogattuk az Oroszországgal létesített stratégiai partnerséget.
A csúcstalálkozó programja kimerítő, és a biztos asszony, valamint az elnökség képviselője már beszélt róla.
Mégis reméljük, hogy valamikor előrelépés történik az új partnerségi és együttműködési megállapodás tárgyalását illetően.
Reméljük, hogy egy új lengyel kormány jobban tud majd együttműködni Moszkvával, és ennek következtében talán nagyobb tér nyílik az előrelépésre.
Az energiaügyi kapcsolat rendkívül fontos, és úgy gondoljuk, hogy a kölcsönösségből kell kiindulni, azonban fel kell ismernünk, hogy itt egyfajta kölcsönös függetlenséggel van dolgunk, amelyet meg kell próbálnunk együttes erővel jobban kezelni.
Több együttműködést akarunk elérni a Fekete-tenger térségében is, és reméljük, hogy olyan kérdésekről is szó esik a csúcstalálkozón, mint Transznisztria és Grúzia.
Az előttem szólók már említették az oroszországi demokrácia állapotát, és ezt természetesen nem lehet kihagyni a megbeszélésekből.
Aggódunk a Duma-választások előkészületei miatt is.
Mi is szabad és tisztességes kampányokat szeretnénk és azt, hogy minden párt egyenlő eséllyel fejthesse ki nézeteit.
Ezért oly fontos, hogy nyomatékosan hangsúlyozzuk a megfigyelők moszkvai jelenlétének kérdését: nemcsak a választás napján van szükség a megfigyelők munkájára, hanem a választásokat megelőző kampány ideje alatt is.
Mindannyian tudjuk, mennyire fontos, hogy megfelelően tudjuk megítélni a választásokat; egy olyan országnak, amely az Európa Tanács Parlamenti Közgyűlésének elnöki posztjára pályázik, képesnek és hajlandónak kell lennie arra, hogy együttműködjön az EBESZ-szel, amikor a választások megfigyeléséről van szó.
Végezetül - és megismétlem, amit felszólalásom elején mondtam - továbbra is kritikusan kell szemlélnünk Oroszországot; kritikusan, amikor az emberi jogok és a demokrácia kérdéséről van szó, de nem szabad szükségtelenül egyoldalúan megközelíteni a dolgokat.
Kiindulópontunk legyen továbbra is a jó szomszédi viszonyra, az együttműködésre törekvés és az, hogy próbáljuk meg együtt megoldani a problémákat Európában és ne csináljunk mindenből nagy ügyet.
az ALDE képviselőcsoport nevében. - Elnök úr, a májusi szamarai csúcstalálkozó felszínre hozta az Oroszországgal kialakított stratégiai partnerségünkön tátongó hasadékokat - az energiaügy, Koszovó és az emberi jogok terén.
E repedések törésvonalakká váltak, melyek ma már oly mélyek és szélesek, hogy nagy nyomás nehezedik ránk, hogy megmondjuk, hogyan valósítható meg egy közös értékeken alapuló komoly "partnerség”.
Putyin elnök bevallása szerint "Oroszország nem válik egyhamar olyan országgá - ha egyáltalán valaha olyanná válik -, amelyben a liberális értékek mély történelmi gyökerekkel rendelkeznek”.
Meddig hagyhatjuk még figyelmen kívül az egyre gyarapodó bizonyítékokat?
Nem arról van szó, hogy az oroszok elutasítják a nyugat kulturális kellékeit, mivel Putyin elnök több alkalommal is beszélt arról, hogy milyen helyet foglal el országa Európa kulturális szívében.
Nem, e hevesség, e tagadás elsősorban a Barroso elnök úr által Európa "szent értékeinek” hívott értékek - mint a szabadság, a demokrácia -, valamint a jogállamiság ellen irányul, melyek nyilvánvalóan nincsenek jelen a mai Oroszországban.
Salafranca Sánchez-Neyra úrnak igaza volt.
Túl sok reálpolitikát és nem elég morális politikát hallottunk a Tanácstól és a Bizottságtól.
Kapcsolatunk Oroszországgal bizonyosan stratégiai, de nem nevezhető partnerségnek.
Ahol csak lehetséges, gyakorlatias megközelítésre és együttműködésre van szükség az olyan mindkét felet érintő kérdéseket illetően, mint a határátkelők, energiaellátás, WTO-tagság - bár az élelmiszerek árának tegnap bejelentett ellenőrzése a múlt gazdaságpolitikájához való visszatérést sugallja.
Némi előrelépés elérhető Oroszországgal, de harsonaszó nélkül és az utána következő kiábrándulással, amely túl sok EU-Oroszország csúcstalálkozóra jellemző.
Ahogy Oroszország két fontos választás elé néz, egy kicsit több őszinteségre is szükség van.
Ha az emberek klónozása fejlettebb lenne, Putyin elnök a lengyel Kaczyński fivérek példáját követve valószínűleg az elnöki és a miniszterelnöki pozícióért egyaránt indulna!
Egy olyan országban, amely még 1917-ben megdöntötte az oligarchák uralmát, meglehetősen hihetetlen, hogy egy új autokratikus hatalom nyer teret, és nem szabad visszafogni kritikus megjegyzéseinket attól való félelmünkben, hogy egy olyan partnerséget sodrunk veszélybe, amely mindössze papíron létezik.
Európa csak akkor vállalhat szolidaritást Oroszországgal, amikor a független igazságszolgáltatás, a szólásszabadság és a demokrácia nemcsak rövid beszédfoszlányokat jelent és amikor az újságírók, ellenzéki pártok és nem kormányzati szervezetek a megtorlás félelme nélkül működhetnek.
Ezért törekedett a képviselőcsoportom egy állásfoglalásra, amely lezárja ezt a vitát, és több mint 300 képviselő támogatta a felhívásunkat.
Készen kell állnunk, hogy papírra vessük, amit a nyilvánosság előtt mondunk, és hogy rácáfoljunk azokra, akik szerint az Európai Parlament nem más, mint egy agyonmagasztalt társalgó.
Első alkalommal a Reformszerződés valódi beleszólási lehetőséget ígér a Parlamentnek a külső felekkel kapcsolatos cselekvések terén.
Javítsunk tehát a teljesítményünkön, hogy meg tudjunk felelni a kihívásnak és olyan üzenetet adhassunk át a csúcstalálkozón, melyet Putyin elnök nem hagyhat figyelmen kívül.
az UEN képviselőcsoport nevében. - (PL) Az Európai Néppárt (Kereszténydemokraták) és az Európai Demokraták képviselőcsoportjának vezetői által tegnap hozott döntés, mely szerint ne fogadjunk el semmilyen állásfoglalást az EU-Oroszország csúcstalálkozót megelőzően, azt mutatja, hogy még mindig van problémák Oroszországgal.
A döntés felér egy súlyos hibával.
Ez nem az a fajta francia-német motor, amelyet elvárunk Európa azon részén, ahol élünk.
A május 2-i, a szamarai csúcstalálkozót megelőző állásfoglalásunk nagyon hasznosnak bizonyult.
Bízom benne, hogy a mai csend nem azt jelzi, hogy megpróbálunk eltérni egy világosan meghatározott és nagy követelményeket támasztó Oroszország-politikától.
Amennyiben a Szamarában elfogadott megközelítésünk sérül, Oroszország egyre inkább meg lesz róla győződve, hogy az integráció és főként a 2004-es bővítés figyelmen kívül hagyható vagy lebecsülhető fejlemény csupán.
Azok a politikusok, akik a hamis realizmus jegyében most megpróbálnak szemet hunyni afölött, hogy Oroszország a diktatúra irányába indult el, beleegyeznek a finn példa megismétlődésébe.
Hozzájárulásukat adják a Közép-Európa elleni diszkriminációhoz és ezáltal gyengítik az Európai Uniót mint globális partnert.
a Verts/ALE képviselőcsoport nevében. - (NL) Elnök úr, biztos asszony, miniszter úr, hölgyeim és uraim!
Miniszter úr, Ön bevezetőjében elmondta, hogy kapcsolataink Oroszországgal jók, vagy legalábbis jobbak, mint ahogy a nemzetközi sajtó lefesti őket.
Miniszter úr, Ön talán a Marson él?
Vagy a Vénuszon?
Meg meri mondani az oroszoknak, hogy mi a lényeg, vagy az Európai Unió Önnek csupán a pénzről és puszta kereskedelemről szól?
Fontosabb ez Önnek, mint a demokrácia és az emberi jogok?
Ne kerteljünk. Oroszország elindult lefelé egy olyan lejtőn, amelynek az alján egy erős vezető által irányított kész diktatúra áll: egy erős vezető, aki nem tűr el semmiféle tiltakozást és aki beveti az orosz titkosszolgálat (FSB) rendőreit, amikor csak szükségesnek látja; egy vezető, aki semmilyen körülmények között nem mond le a hatalomról és aki mindenféle csaló fogást bevet, hogy a decemberi parlamenti és a márciusi elnökválasztás után is az ő kezében legyen a hatalom.
Oroszország, miniszter úr, egy olyan zárt társadalommá fejlődik, amely soha nem engedné meg, hogy bárki bepillanthasson.
Nem akarok elméleti okfejtésekre szorítkozni.
A valóság az, hogy Oroszországban az emberi jogok állandó nyomás alatt állnak és a demokrácia állapota siralmas.
A valóság az, hogy a szólás- és a sajtószabadság nem tud ellenállni a szigorú öncenzúrának.
A közelmúltban elfogadott törvény a szélsőségességről könnyedén felhasználható a független újságírók és politikai ellenfelek elhallgattatására.
A valóság az, hogy az orosz rezsim számára egy erős és független civil társadalom nem kívánatos, és a nem kormányzati szervezetekre nagy nyomás nehezedik a rendkívül korlátozó jogi szabályozás miatt.
A valóság az, miniszter úr, hogy Oroszországban a szabad választás utópia.
Csak azok vehetnek részt, akiket a rezsim eltűr.
A Garri Kaszparov körül csoportosuló "Másik Oroszország” koalíció például nem vehet részt a közelgő parlamenti választásokon.
Végül, miniszter úr, a csecsenföldi helyzet talán már nem aktuális kérdés a politikában, azonban az ottani valóság még mindig rendkívül aggasztó.
Az embereket még mindig gyilkolják, az embereket elfogják és illegálisan tartják fogva, az embereket zsarolják, napi gyakorisággal történnek emberrablások és a kínzás bevett gyakorlat.
Ez az orosz valóság, miniszter úr, és remélem, hogy emlékezni fog erre, amikor e hét végén Putyin elnökkel tárgyal.
a GUE/NGL képviselőcsoport nevében. - (DE) Elnök úr, Európa és a világ stabilitása és fejlődése nem lehetséges az Európai Unió és Oroszország közötti megfelelő együttműködés nélkül.
Szamariával szembeállítva mit szeretnék most látni?
Azt szeretném, ha Ön visszajönne és arról számolna be nekünk, hogy Oroszországgal közös stratégiánk van a koszovói probléma megoldására és a közel-keleti békefolyamatra, valamint hogy közös álláspontot alakítottak ki az iráni nukleáris energia problémájára vonatkozóan és közös stratégiát a transznisztriai probléma megoldására.
Ez nemcsak az energiaellátásról szól.
Felejtsük el a Galileót.
Az ipar nem akarja és a számlát az adófizetőknek kell állniuk.
Dolgozzunk együtt Oroszországgal egy megfelelő energiapolitikán, amely bevonja az új technológiákat.
Oldjuk meg a vízummentes utazás problémáját Oroszországgal.
Miért nem értünk még el nagyobb előrelépést e téren, csupán e konkrét csoportok számára?
Nézetem szerint jelentős eredményeket lehetne elérni.
Mi lesz az Európai Unió álláspontja a rakétapajzs kapcsán?
Oroszország mellé állunk és azt mondjuk, hogy nem kérünk az Egyesült Államok védőpajzsából?
Úgy gondolom, nagyszerű lenne, ha ezt el tudnánk érni.
Természetesen kritikusnak is kell lennünk Oroszországgal szemben és meg kell mondanunk, hogy ha szót emelek a Schäuble és Jung urak által Németországban kidolgozott terrorizmusellenes tervek ellen, akkor Oroszországnak is meg kell mondanom, hogy nem akarom ezt a diszkriminációellenes törvényt.
Ez egészen egyértelmű.
Ha véleményünk szerint a csecsenföldi helyzet teljes mértékben ellentétes az emberi jogokkal, akkor ezt nagyon világosan közölnünk kell az oroszokkal is, de azt követően nyomon is kell követnünk az eseményeket.
Azt gondolom, hogy egy helyes partnerségi megállapodás megléte esetén a jó partnereknek ezeket meg szabad és kell mondaniuk egymásnak.
Szükségünk van Oroszországra és Oroszországnak szüksége van ránk, és együtt fogunk tovább haladni, ha minden kérdésről nyíltan beszélünk és - mindenekelőtt - felvázoljuk a megoldási lehetőségeket.
(CS) Hölgyeim és uraim, ha meg akarjuk állni a helyünket a világban, szükséges, hogy az EU mint egy erős csoport és Oroszország mint egy szuperhatalom rendezzék gazdaságaikat egységbe.
Csak így lesznek képesek szembenézni az elkerülhetetlen politikai nyomással, amely különben megoszthatná ezt az ésszerű partnerséget.
A dolgok jelenlegi állása szerint az Unióba irányuló orosz export - az energiához kapcsolódó kereskedelem nélkül - a Marokkóba vagy Argentínába irányulónak felel meg.
Ezért támogatom a kereskedelmi biztos, Mandelson úr kezdeményezését, melyben arra kérte az EU-t és Oroszországot, hogy többé ne úgy viselkedjenek, mint két város, melyeket mindössze egy keskeny út és egy gázvezeték köt össze.
Meg vagyok róla győződve, hogy mindkét partnernek hosszú távú, kölcsönös előnyökkel járó gazdasági és kereskedelmi kapcsolatok kiépítésére kell összpontosítania és nem engedhetik meg, hogy rövid távú politikai taktikák vegyék át az irányítást.
Úgy gondolom, hogy az uniós polgárok érdeke, hogy az EU következetesen járjon el Oroszországgal szemben, azonban jelenleg sajnos nem ez a helyzet.
Szorgalmaznunk kell egy stabilabb politikai és vállalkozói környezet kialakulását Oroszországban, amely kevesebb akadályt gördítene az import elé és amely kedvezőbb környezetet teremtene az Unióból érkező beruházók számára.
(FI) Elnök asszony, hölgyeim és uraim! Kétféleképpen lehet megközelíteni az EU és Oroszország közötti kapcsolatokat.
Tekinthetjük őket problémáknak vagy lehetőségeknek.
Amint tudjuk, jelenleg mindkettő bőven adódik.
Az elmúlt héten Lisszabonban az Unió vezetői egy lépést tettek egy következetesebb külügyi politika irányában.
Nem lehetne az Oroszországgal kapcsolatos politika az első megálló mindkét fél számára, vagyis Oroszország számára is?
A Partnerségi és Együttműködési Megállapodáson változtatni kell és ezt jól tudjuk.
Az északi dimenzió területén némi eredmény már mutatkozik a Balti-tengerhez kapcsolódó kérdések tekintetében, de tovább kell lépnünk új területekre.
Az útiterv megvan, de nem sokan járnak az úton.
Támogatjuk Oroszország WTO-tagságát.
Végleges formába kell öntenünk a megállapodást.
Ekkor a határokon a fára kivetett vámot és illegális díjakat - melyekről Ferrero-Waldner biztos asszony is szót ejtett - ellenőrzés alatt lehetne tartani.
Teljes egészében egymástól függünk az energia kérdésében, e függésnek azonban kétirányúnak kell lennie.
Az export éppúgy függést jelent, mint az import.
Ennélfogva véget kell vetnünk ennek az Oroszországgal folytatott némajátéknak.
Sajnálatos módon ez már így megy jó ideje, de üdvözlöm Lengyelország új vezetőjét, aki javítani szándékozott a kapcsolatokat Oroszországgal és Németországgal is.
Oroszország nyilvánvalóan nagyobb problémát jelent.
A tárgyalásoknak az állampolgárok jogait érintően is eredményre kell vezetniük, nemcsak amikor árukról van szó.
Megkérdezem a Tanácstól, hogy szó lesz-e a csúcstalálkozón a fára kivetett vámokról.
Továbbá mi a helyzet az új orosz törvénnyel, mely arra a gyakorlatra vonatkozik, hogy a gyanúsítottakat nem adják ki kihallgatásra annak az országnak, amelyben a bűncselekményre sor került?
Ez különös eljárás.
Másképp mondva, egy bűnöző, aki egy uniós tagállamban bűncselekményt követ el, menedékjogot kérhet Oroszországban.
Foglalkozik majd a Tanács ezzel a kérdéssel a csúcstalálkozón?
(NL) Elnök úr, biztos asszony, hölgyeim és uraim! Az egész vitát, valamint a Tanács és a Bizottság nyilatkozatait hallgatva rendkívül világossá vált, hogy Oroszország esetében mily nehéz összeegyeztetni a kellő tiszteletet, melyet e nagy és fontos ország, valamint e nagy és fontos nép megérdemel és a jogállamiság, a működő demokrácia, a szabad sajtó és az emberi jogok tiszteletben tartásának előmozdítását.
Nehéz megtalálni a helyes egyensúlyt, annál inkább, hogy Putyin elnök egyedülálló módon ért ahhoz, hogy kihasználja a tagállamok közötti valamennyi nagyobb vagy akár igen csekély véleménykülönbséget.
Hallottuk, hogy hamarosan választások lesznek Oroszországban, és tudjuk, hogy erre néhány hét múlva kerül sor.
Ezzel kapcsolatban szeretném hangsúlyozni, hogy a Dumában képviselőkkel nem rendelkező pártokra rákényszerített feltételek teljes mértékben méltatlanok egy demokráciához.
Akár a letét összegéről beszélünk, akár az aláírások előírt számáról, ezek ellenőrzéséről - nézzék csak meg, mi történt Szentpétervárott néhány hónapja -, ezek egyike sem felel meg annak, amit mi és a világ többi része szabad és tisztességes választásoknak tartunk.
Másképpen kifejezve, a dolgok nem sok jót jósolnak.
Néhány nagyon aggasztó beszámolót is hallottunk arról, hogyan próbálták meg ellenőrzés alatt tartani a diákok kapcsolatait és a látogatói programokon résztvevőket.
Vagyis - és már be is fejezem, elnök úr - a tagállamoknak egységesebbnek és éberebbnek kell lenniük, mint valaha, hogy az együttműködés folytatódhasson.
(LV) Hölgyeim és uraim, Oroszország fontos partner, politikái azonban aggodalomra adnak okot.
Még nem emeltek szobrot Putyin elnöknek az orosz utcákon, azonban a személyi kultusz jelei már megmutatkoznak.
A demokratikus államokban még nem volt rá példa, hogy az állam elnöke elinduljon a parlamenti választásokon, mint ahogy arra sem, hogy a Nasi elnevezésű radikális mozgalom vezetőjét jelöljék ifjúsági miniszternek, vagy hogy egy ország ne legyen hajlandó fogadni az Európai Parlament Emberi Jogi Albizottságának küldöttségét.
Veszélyes, ahogy Oroszország manipulál más nemzeteket.
Lettországi kutatások azt mutatják, hogy az Oroszország által a népeknek nyújtott támogatás gyökeresen ellentétes a társadalmi integrációval.
Attól is tartok, hogy azon emberek politikai múltja, akik a közelmúltban megszervezték az orosz fórumot az Európai Parlamentben, arra enged következtetni, hogy más európai államokban is létezhetnek pusztító tervek.
Kötelességünk szembeszállni e manipulációkkal, mivel Oroszország türelmünk határait feszegeti.
Az energiakérdésről folytatott vita kapcsán arra van szükség, hogy az Energia Charta elvei és ratifikációja az új megállapodás szerves része legyen, annak ellenére, hogy Moszkva elégedetlen a viszonossági záradékkal.
Köszönöm.
(FR) Elnök úr, hölgyeim és uraim, beszéljünk világosan!
A tegnapi döntésünket az orosz hatóságok nagy sikerként fogják értelmezni - és ez gyakorlatilag már meg is történt: nincs állásfoglalás, nincs üzenet.
Ez valódi jutalom azután, hogy Oroszország nem volt hajlandó fogadni az Európai Parlament hivatalos emberi jogi küldöttségét.
Az orosz társadalom most még nagyobb mértékben túsza egy propagandista sajtónak, mint valaha, és veszélyes nacionalizmusba húzódik vissza.
Ma Oroszországban a félelmen alapuló erőszak uralkodik, miközben a rasszizmus és az idegengyűlölet egyre aktívabbá válik.
A "független” szó többé nem használható.
A "független” emberi jogi aktivisták, újságírók vagy politikai ellenfelek automatikusan "a rendszer ellenségeinek” számítanak.
Egy 2007-ben elfogadott törvény hivatalosan velük foglalkozik.
A szélsőségesség elleni harc álcája alatt e törvény gyakorlatilag szabad kezet ad a hatóságoknak e tisztességtelen harcban.
Amint tegnap Marie Mendras elmondta nekünk, az emberi jogok állandó megsértése nem sarkallja tettekre az orosz embereket.
Putyin elnök hazárdjátéka tehát bevált: sikerült meggyőznie a többi orosz állampolgárt, hogy Oroszország saját különleges szabályai szerint játszik, amikor a demokráciáról és az emberi jogokról van szó.
Ilyen meggyőződés mellett nem meglepetés, hogy még mindig Oroszország az Európa Tanács egyetlen tagja, amely nem ratifikálta a 14. számú jegyzőkönyvet.
Putyin elnök számára ez váratlan szerencse, isteni áldás.
Ez ugyanis azt jelenti, hogy nem kell megfelelnie a határozatoknak és megakadályozhatja, hogy az ügyek az országán kívülre kerüljenek, különös tekintettel a megkínzott csecsenek kérdésére.
E helyzet fényében naivitás lenne azt gondolni, hogy Oroszországban december 2-án szabad és átlátható választásokra kerül sor.
A körülmények láttán a választás nem csupán egy népszavazás Vlagyimir Putyin mellett vagy ellen?
Amennyiben az alkotmány nem kerül módosításra, Vlagyimir Putyin továbbra is uralni fogja az összes politikai, gazdasági, pénzügyi, közigazgatási, igazságügyi és biztonsági kérdést.
Az EU-Oroszország csúcstalálkozó előestéjén felszólítom a Tanácsot és a Bizottságot, hogy a legmagasabb politikai szinten tárgyaljanak az emberi jogokról.
Elengedhetetlen, hogy kulcsszerepet játsszanak, akár a jövőbeli megállapodásról, akár Koszovóról vagy az energiakérdésről legyen is szó.
Ezt kérik tőlünk az orosz demokraták.
Mindössze ennyit mondanak: "Beszéljenek róluk továbbra is, mondják meg az igazat”.
Mi legalább nem kockáztatjuk az életünket, amikor ezt tesszük.
(CS) Hölgyeim és uraim, az Európai Unió és Oroszország közötti kapcsolatokról szóló vita az egyik leggyakoribb téma itt a Házban.
Rendszeresen halljuk ugyanazokat a közhelyeket, akár szándékosan, akár a tények félreértéséből vagy nem ismeretéből fakadóan.
Ennek ellenére - akár akarjuk, akár nem - partnerként kell bánnunk Oroszországgal.
Ha nem találunk közös nyelvet és nem törekszünk fokozatosan javítani a kapcsolatainkat, azt az Unió jobban megszenvedi, mint Oroszország.
Ez nem azt jelenti, hogy el kell fordítanunk tekintetünket a nehézségekről, hanem inkább azt, hogy szembe kell néznünk a valósággal és mindenkit ugyanúgy kell megítélnünk.
Tény, hogy a jelenlegi Oroszország gazdaságilag erősebb és ezért magabiztosabb is.
Védelmezi saját érdekeit, éppúgy, mint az Egyesült Államok, vagy ami azt illeti, az EU.
Józan hozzáállásra van szükségünk.
Ezért örülök, hogy az állásfoglalás elhalasztásával nagyobb mozgásteret engedtünk a képviselőinknek a portugáliai csúcstalálkozón.
A mai Oroszország nem a volt Szovjetunió.
Nemcsak az ebben az országban szerzett sokévi munkatapasztalat alapján mondom ezt, hanem az amerikai diplomácia fejétől kölcsönzött szavakra is támaszkodva.
(NL) Elnök asszony, szeretnék köszönetet mondani a soros elnöknek és a Bizottság elnökének.
Én nem az együttes zárónyilatkozat hossza alapján fogom megítélni a csúcstalálkozó sikerét.
Ami nekem számít - és remélem, hogy szó lesz róla -, az, hogy egészítsük ki azon témák részleteit, melyekről tudjuk, hogy együtt kell rájuk megoldást találnunk.
Az EU és Oroszország közötti kapcsolatok hihetetlenül összetettek.
Ez nem lesz másképp a mostani választások idején sem.
Azonban valóban be kell látnunk, hogy Oroszországnak és az Uniónak nem áll rendelkezésére más gazdasági és politikai alternatíva, mint a partnerség.
Elnök asszony, e partnerséghez kiváló megállapodásunk van, amely immár tíz éve érvényben van.
Hogyan kezeljük ezt majd a jövőben kreatív módon?
A csúcstalálkozó fontos alkalom arra is, hogy tisztázzuk a demokrácia fogalmát, és megköszönöm a Bizottságnak az e kérdést érintő terveit.
Mindig megdöbbenek azon, hogy Oroszországban a stabilitás és a demokrácia egymás ellentétének számít; ezt mi természetesen soha nem gondolhatjuk így.
Mindannyiunk számára nagyon fontos, hogy Oroszország belépjen a WTO-ba.
(DE) Elnök asszony, nem sok értelme van a reálpolitikát és a morális politikát kijátszani egymás ellen, amint Watson úr mondta.
A valóságban mindkettőre szükségünk van: az Oroszországgal való kapcsolatunkban realistának kell lennünk, és világosan és szilárdan kell képviselnünk etikai és erkölcsi álláspontunkat.
Sokan úgy gondoltuk, hogy a kommunizmus bukása után Oroszország egyszerűen eltűnik a nemzetközi porondról, és sok ember ezt is akarta.
Azonban nem ez történt.
Főként azért nem történt meg, mert az emelkedő energiaárak következtében Oroszország képes volt növelni bevételeit és ismét hatalomra szert tenni a nemzetközi színtéren.
Ezt el kell ismernünk; ha nem tesszük, nem ismerjük el a valóságot.
Van azonban valami, amit nem akarunk elfogadni, és ez természetesen a negatív fejleményeket jelenti; a Tanács elnöksége és a biztos asszony ezt egyaránt egyértelműen megfogalmazta.
Egyszerűen nem vagyunk hajlandóak elfogadni, hogy egyre több lépés irányul az oroszországi demokrácia romba döntésére.
E lépéseket nem fogadhatjuk el, semmi közük nincs a demokrácia építéséhez, viszont minden erővel annak elpusztítására törekszenek.
Nem akarjuk elfogadni, hogy Oroszország sajnálatos módon nem hajlandó szomszédainak - közös szomszédainknak - nyílt partnerséget kínálni.
A mi érdekünket ez szolgálná, és nagyon világossá kell tennünk, hogy együtt akarunk dolgozni Oroszországgal e partnerség előmozdításán, azonban egy olyan Oroszországgal, amely elismeri összes szomszédjának függetlenségét és szuverenitását.
Nem fogadhatunk el olyan helyzetet, amelyben Oroszország például az Európa tanácsi vagy EBESZ-tagságán keresztül helyesen befolyást akar gyakorolni más országokra, azonban nem hajlandó felelősséget vállalni, és ezért nem engedi, hogy megfigyelők dolgozzanak a választásokon.
Elvben nem szabad bizalmatlanul fordulni a választások felé, azonban egy olyan országnak, mint Oroszország, amely azt gondolja, hogy már teljesen kifejlesztette a demokráciát, lehetővé kell tennie alapos vizsgálatokat is.
Amennyiben Oroszország nagyobb szerepet kíván játszani az Európa Tanácsban és az EBESZ-ben, akkor fel kell szólítanunk, hogy erről tegyen tanúbizonyságot azáltal, hogy megengedi, hogy a választási megfigyelők megállapítsák, hogy saját választásai átláthatóak és tisztességesek-e.
Ezt az egyértelmű üzenetet kell az Európai Uniónak küldeni Oroszországnak.
(PL) Soros elnök úr, biztos asszony, úgy gondolom, hogy amikor az Oroszország és az Európai Unió közötti kapcsolatokról vitázunk, meg kell kérdeznünk magunktól, hogy mit akar Oroszország az Európai Uniótól és mit vár el az Unió Oroszországtól.
Egy bizonyos orosz politikus azt állítja, hogy Oroszországnak most az úgynevezett féken tartás politikája mellett kellene döntenie.
Amennyiben Oroszország valóban így tesz, az bizonyos értelemben a hidegháborús időszakhoz való visszatérést jelenti.
El kell gondolkodnunk, hogy vajon pontosan mit is próbál meg Oroszország féken tartani.
Talán a szabadság szelét, amely az Európai Unió felől fúj?
Ez komoly probléma.
Az Európai Unió ugyanakkor azt állítja, hogy stratégiai partnerségre törekszik Oroszországgal.
Ez egészen biztosan nehéz kihívás, és jól tennénk, ha észben tartanánk, hogy a jogállamiság elvei az Oroszországgal kialakítandó stabil partnerség elengedhetetlen feltételét képezik.
A jogállamiság magában foglalja a bíróságok függetlenségét.
Magában foglalja a média szabadságát, a szólásszabadságot és a gazdasági szabadságot.
Azt is jelenti egyben, hogy nem lehet vállalkozókat egyszerűen bebörtönözni.
Továbbá részét képezi az is, hogy a jogállamiság elvei érvényesülnek a nemzetközi kapcsolatok terén, ami viszont maga után vonja a kaukázusi és moldovai kapcsolatok újra felvételét és a nemzetközi közösség ösztönzését arra, hogy foglalkozzon Koszovó kérdésével.
(PL) Elnök asszony, az EU-Oroszország csúcstalálkozó egybeesik az orosz történelem egy döntő fontosságú időszakával, vagyis a Putyin-korszak végével.
Azonban valóban véget ér ez a korszak?
Az Orosz Föderáció elnökválasztása nem hoz majd változást.
A hatalom ugyanannak a személynek a kezében marad, aki mostantól a miniszterelnöki posztot tölti majd be.
Andrej Lugovoj, Alekszandr Litvinyenko állítólagos gyilkosa be akar kerülni a parlamentbe, így pedig mentességet élvezne.
Az orosz hatóságok így nyíltan védenek egy olyan személyt, aki úgy tűnik, súlyos bűncselekményt követett el az Európai Unió területén.
Ezáltal azt az egyértelmű üzenetet közvetítik, hogy a Kreml érdekei felülírnak minden törvényt, valamint az Európai Unió tagállamai iránti tiszteletet.
A választások után semmi nem változik meg.
A csecsenekre továbbra is a megsemmisítés vár, a sajtóra az elhallgattatás, a természeti erőforrások bőséges, a Kreml kezében összpontosuló tartalékai pedig lehetővé teszik, hogy Oroszország tovább folytassa brutális külügyi politikáját.
Nagyon remélem, hogy az Európai Unió képviselői ezt szem előtt tartják majd az orosz küldöttséggel folytatott tárgyalásaik során.
Képviselőinknek arról sem szabad elfeledkezniük, hogy maguk a tárgyalások nem bírnak nagy jelentőséggel.
Csak akkor válnak jelentőssé, ha valódi változásokat eredményeznek az Orosz Föderáción belül.
Elnök asszony, szeretném megkérni a Tanács soros elnökét és a biztos asszonyt, hogy - a tegnap elhangzott kérésnek megfelelően - biztosítsák az Európai Parlamentet arról, hogy az általa kifejezésre juttatott nézetek pénteken közvetlenül Putyin-elnök és tanácsadói elé kerülnek a mafrai csúcstalálkozón.
Hallottunk a három vezérelvről, melyet Barroso elnök úr szent elveknek nevez: a szolidaritásról, a viszonosságról és a jogállamiságról.
Portugálként a Tanács soros elnöke jól tudja, hogy az én hazám, Anglia az egyik olyan ország, amely a legrégebb óta áll szövetségben az ő hazájával.
Ennélfogva megértjük, mit jelent a szolidaritás és a kölcsönös támogatás.
Ha elfeledkezünk róla, közös védőszentünk, São Jorge emlékeztet rá.
Egy tagállam vagy egy tagállam diplomatái ellen irányuló támadás, vagy egy kibertámadás egy tagállam ellen az egész Unió elleni támadásnak számít.
Igen alkalmas, hogy Putyin elnököt emlékeztessük rá, hogy e szolidaritás és viszonosság elengedhetetlen számunkra.
Nem fogadhatjuk el a szuverén demokrácia fogalmát, ha az azt jelenti, hogy Oroszország csatlakozik nemzetközi szervezetekhez - biztos asszony, Ön utalt a WTO-ra -, megígéri, hogy teljesíti kötelezettségeit, majd elmulasztja ezt megtenni.
Ezt ki kell hangsúlyozni.
Holnap véget ér Mihail Hodorkovszkij négyéves szibériai börtönbüntetése.
Az orosz törvények értelmében ezt a büntetést Moszkvában kellett volna letöltenie.
Talán nem ártana emlékeztetni Putyin elnököt arra, hogy a jogállamiság kétirányú dolog, ami a kapcsolatunkat illeti.
Mihail Hodorkovszkijt nem helyezik szabad lábra, mivel újabb vádakat emeltek ellene.
Talán azt kérdezik, miért fontos ez az EU-nak.
Azért, mert sok uniós részvénytulajdonos aggódik, hogy a kereskedelmi és jogi kötelezettségvállalások nem teljesülnek egészében.
Végül, soros elnök úr, nem vagyunk együttműködésre kárhoztatva és nem működtethetünk partnerséget kölcsönös tisztelet és megértés nélkül.
A magunk részéről mi nagyon komolyan dolgozunk ezen.
Biztosítékokra van szükségünk Putyin elnöktől, hogy megérti a mi vezérelveinket.
(CS) Hölgyeim és uraim, teljes mértékben egyetértek Antunes miniszter úr szavaival, amikor azt mondja, hogy az EU és Oroszország közötti kapcsolat erősebb és szilárdabb, mint amilyennek első látásra tűnik.
Az EU-nak és Oroszországnak közös érdeke egy stratégiai partnerség.
Végül is ugyanazon a földrészen élünk.
Kölcsönösen függünk egymástól gazdaságilag.
Közös együttműködés híján nem tudunk megoldani semmilyen súlyos nemzetközi kérdést, legyen az a globális felmelegedés, a tömegpusztító fegyverek elterjedésének megakadályozása, a közel-keleti vagy a koszovói konfliktus stb.
Más szóval, az EU és Oroszország közötti erős, sokoldalú és kiegyensúlyozott szomszédi kapcsolatok alapvető kihatással vannak egész Európa stabilitására, biztonságára és jólétére.
E kapcsolat ápolása és megerősítése közben azonban nem szabad elfeledkeznünk az EU alapját képező alapvető értékekről, mint az emberi jogokról, a polgári szabadságjogokról, a demokráciáról és a jogállamiságról.
Meg vagyok róla győződve, hogy emlékeztetnünk kell orosz kollégáinkat ezen értékekre, most a közelgő oroszországi választások kapcsán.
A közelgő mafrai csúcstalálkozón orosz partnereinket az átláthatóság és a viszonosság elvére is emlékeztetni kell, melyeknek a gazdasági kapcsolatokban is érvényesülniük kell.
Az európai piacoknak nem szabad bezárkózniuk az orosz cégek előtt.
Éppígy azonban az orosz piacoknak is - beleértve az energiapiacokat és az ahhoz kapcsolódó cégeket - nyitva kell állniuk az európai cégek előtt.
(EL) Elnök asszony, az EU és Oroszország közötti új stratégiai partnerségbe való átmenet nem könnyű feladat.
Egymást követő különbségek gátolják, melyek olykor jelentős feszültséghez vezetnek.
E különbségek túldramatizálása lehetővé teszi, hogy a múlt korlátozó intézkedései újra előtűnjenek, bizonytalanná teszi a jelent és gátolja az építő jellegű fejlődést.
Fel lehet tenni néhány ésszerű kérdést az EU és Oroszország közötti partnerségről.
Elfogadta Oroszország a kibővített Unió tényét?
Túljutott az Unió a keleti bővítéssel kapcsolatos gyermekbetegségeken?
Úgy érzik az új tagállamok, hogy egy eredményes európai biztonsági rendszerben vesznek részt?
Hogyan reagál az Unió arra, ahogy Oroszország megpróbálja újrafogalmazni és megerősíteni új szerepét a nemzetközi hatalmak között?
A két fél között viszonyra továbbra is a bizalmatlanság és a "csendes diplomácia” lesz a jellemző, vagy törekszenek majd együttes cselekvési tervek kialakítására?
Hölgyeim és uraim, úgy gondolom, hogy az ágazatalapú megközelítés kizárólagos alkalmazása nem a legjobb választás.
A négy közös térség kialakításának kinyilvánított céljának politikailag kötelezőnek kell maradnia, hasonlóképp az Oroszország WTO-csatlakozására irányuló célkitűzésnek.
Ezért széles és erős partnerségi struktúrákra van szükség a gazdaság, a szabadság, biztonság és igazságügy, a külügyi biztonság, valamint a kutatás, oktatás és kultúra terén megvalósuló együttműködéshez.
Az oroszfóbia nem illik egy olyan EU-hoz, mely a demokrácián, a jogállamiságon és az alapvető szabadságjogokon alapul.
Megértem, hogy az új tagállamok állampolgárai számára ez olykor érzékeny téma, de a múltbeli események túlhangsúlyozása megkérdőjelezheti az átlátható politikai együttműködés és szoros intézményi kapcsolatok lehetőségét.
Soros elnök úr, biztos asszony, az Unió és Oroszország közös érdeke, hogy közös politikai és gazdasági célokat tűzzünk ki a demokrácia elve, a béke, a stabilitás és a biztonság érdekében.
(PL) Elnök asszony, biztos asszony, szeretném azzal kezdeni, hogy kiemelem az Európai Unió és Oroszország közötti stratégiai partnerség fontosságát, és hogy szeretetemet fejezem ki az Orosz Föderáció lakossága és az Oroszország területén élő összes nemzet iránt.
Szeretném elismerni Oroszország eddigi teljesítményét a gazdasági fejlődés és a társadalmi válság megoldása terén.
Egy valódi stratégiai partnerség azonban komoly és becsületes hozzáállást igényel a kölcsönös kapcsolatokat illetően.
Az Európai Unió aggodalommal követte a Putyin elnök körül szerveződő új hatalmi rendszer kialakulását.
E rendszer azzal a veszéllyel fenyeget, hogy tartósan meggyengíti az orosz liberális demokráciát.
Ezenkívül olajat önt az orosz külügyi politika neoimperializmusának tüzére.
Az EU-Oroszország csúcstalálkozó előtt elkészített dokumentumaiban az Amnesty International felhívja a figyelmet az emberi jogok megsértésére Oroszországban.
Az Amnesty által szolgáltatott információ a kormányzati hatóságok által az Észak-Kaukázusban, főképp Csecsenföldön és Ingusföldön elkövetett emberijog-sértésekre, a szólás- és gyülekezési szabadság egyre romló helyzetére, az újságírók meggyilkolására és a faji alapú erőszak fokozódására vonatkozik.
A 2007. október 26-án tartandó mafrai csúcstalálkozón a portugál elnökségnek fel kellene vetnie az Amnesty International által említett kérdéseket.
Az orosz civil társadalomnak, az újságíróknak és emberi jogi aktivistáknak az Európai Unióban az alapvető jogok őrét és egy demokratikus, liberális és a világ felé nyitott Oroszország szövetségesét kell látniuk.
(DE) Elnök asszony, soros elnök úr, biztos asszony, hölgyeim és uraim! Remélem, hogy az EU-Oroszország csúcstalálkozó arra késztet minket, hogy megálljunk egy pillanatra és meghatározzuk közös érdekeinket, mivel ezek kétségtelenül léteznek.
Szerepelnek köztük gazdasági érdekek és biztonságpolitikai érdekek, főként a közel-keleti kérdés, Irán és a terrorizmus elleni harc stb. terén, ahol fel kell ismernünk, hogy nem tudjuk megvalósítani célkitűzéseinket, ha nem tudjuk magunk mellett Oroszországot.
Azonban Oroszországnak is meg kell értenie, hogy ha nem száll be, saját érdekei ellen dolgozik.
Oroszország demográfiai fejlődését és Szibéria óriási kiterjedését, valamint az itteni nagy népességű országokat szemlélve, ha orosz lennék, nem számítanék fenyegetésre Európától.
Hosszú távon máshonnan várnék fenyegető veszélyt.
Úgy vélem, hogy itt magas szintű konszenzus létezik azt illetően, hogy hol kell cselekednünk.
Az úgynevezett nyugati oldalon mi - és az amerikaiakat is ide sorolom - nem vettük igazán komolyan Oroszországot, amikor rossz helyzetben volt, ez pedig azt eredményezte, hogy az ország most egy imperialistább magatartáshoz tér vissza.
Ez vonatkozik az oroszországi fejleményekre is, főként ami az emberi jogokat és a sajtószabadságot illeti, valamint a szomszédai függetlenségéről tett egyre gyakoribb és elfogadhatatlan nyilatkozataira.
Elfogadhatatlan, hogy a Szovjetunióból kivált független köztársaságoknak megmondják, hogy hogyan kell viszonyulniuk egy-egy konkrét országhoz.
Minden országnak joga van szabadon és függetlenül hozni meg döntéseit és meghatározni, milyen úton jár.
Oroszországnak ezt el kell fogadnia.
Nem lehet visszatérni elavult elképzelésekhez és az energiát használni fegyverként, ami még kevésbé elfogadható.
Csak akkor tudunk előrelépni, ha ismét gondosan elemezzük az érdekeinket.
Véleményem szerint amint a választások lezárulnak Oroszországban, ez újra lehetséges lesz, és remélem, hogy ez majd megakadályozza azt, hogy Oroszország a téves gazdasági úton haladjon.
Az országba az olajjal és a gázzal kapcsolatos tevékenységből befolyó hatalmas összegű bevételt a repüléssel és űrhajózással kapcsolatos, a hajóépítő és hasonló ágazatok régi nehézipari kombinátjainak újraélesztésére fordítják.
Amennyiben a helyzet negatív fordulatot vesz, ugyanazzal a katasztrofális helyzettel találják magukat szemben, mint korábban, mivel Oroszország nem épített ki egy szilárd, széles alapokon nyugvó, kis- és középvállalkozásokat is magában foglaló gazdaságot, és e mulasztás következményei nyilvánvalóak.
A mi érdekünkben is áll, hogy gondoskodjunk róla, hogy ne keletkezzen új vákuum Oroszországban, ha az olajárak csökkennek.
(PT) A csúcstalálkozó hasznosnak bizonyulhat azon bizonytalanságok megoldásában, melyek továbbra is befolyásolják az Európai Unió és Moszkva közötti kapcsolatokat.
Amado miniszter úr azonban már óvatosan alacsonyabbra tette a lécet azzal, hogy kifejtette, az elnökség nem rendelkezik nagyratörő programmal a mafrai csúcstalálkozót illetően.
Egy a LUS-nak adott interjúban kollégája, Lavrov úr az Európai Unióban egyre növekvő betegségről panaszkodott, utalva bizonyos tagok nem konstruktív hozzáállására.
Mégis ami megmérgezi a kapcsolatainkat, az a demokrácia, az emberi jogok, a sajtószabadság és a jogállamiság lassú halála Oroszországban, valamint az, hogy a biztonsági erők volt tagjai büntetlenül alakíthatják az Orosz Föderáció programját.
Ez aggasztja az európai közvéleményt, és ez tükröződik kapcsolatainkban is.
Az Európai Unióban egyre növekvő betegsége, vagyis az egyet nem értés kezelés alatt áll és a Reformszerződés hatékony orvosság.
Sajnálatos módon még nincs gyógymód arra, hogy Putyin Oroszországa az autokrácia felé sodródik, és amennyiben az Európai Unió Tanácsa továbbra is szemet huny e helyzet fölött, még hosszabb időbe telik majd rátalálni a gyógymódra.
(RO) A 2007. október 26-i mafrai csúcstalálkozó közvetlenül az Európai Unió és Oroszország jövőbeli kapcsolata szempontjából nagyon fontos események előtt kerül megrendezésre.
Csak néhányat említek meg közülük: az Európai Unió és Oroszország közötti partnerségi és együttműködési megállapodás lejárta, a 2007. decemberi parlamenti választások és a 2008. márciusi elnökválasztás Oroszországban.
Ez a környezet nemcsak arra nyújt lehetőséget, hogy Oroszországot nyílt és őszinte párbeszédre buzdítsuk az Európai Unióval, hanem arra is, hogy tárgyilagosan áttekintsük az együttműködés elmúlt 10 évét.
Képviselőtársaim előttem elhangzott felszólalásaihoz csatlakozva szeretnék arra a fontos szerepre összpontosítani, melyet Oroszországnak kell felvállalnia a közös szomszédaink körében és a fekete-tengeri régióban.
Az elmúlt 10 év áttekintése rámutat arra, hogy a régióban megmaradtak a befagyasztott konfliktusok és hogy Oroszország gazdasági és politikai kapcsolatai mind a régió országaival, mind szomszédaival, az Európai Unió jelenlegi tagállamaival nem mindig a viszonosságra, a bizalomra és a jó kapcsolatok elvére épülnek.
Ha befagyasztott konfliktusokról beszélünk, jó és jól ismert közelmúltbeli példát szolgáltatnak ezekre azon körülmények, melyek között engedték szabadon Andrej Ivantok és Tudor Popa politikai foglyokat; ők élő példák a terület instabilitására, arra, hogy van egy bizonytalan térség, amely az egész régióra kihatással van.
Ennek következtében a mafrai csúcstalálkozónak e kérdésekkel is foglalkoznia kell, és emlékeztetnie kell arra az alapvető célkitűzésre, melyet az Európai Unió magára vállalt, vagyis hogy a fekete-tengeri térségben és a közös szomszédaink körében megteremti olyan térséget alakít ki, ahol valódi demokrácia, stabilitás és jólét uralkodik.
E szempontból az Európai Unió és Oroszország közötti párbeszédben állandóan szerepelnie kell annak a szerepnek és konstruktív részvételnek, melyet Oroszország vállal magára e kérdést illetően, megfelelve a nemzetközi normáknak és kötelezettségeknek.
Egy valóban stratégiai partnerség és előnyös kapcsolat nagyobb mértékű felelősséget és szilárd kötelezettségvállalást is magában foglal mindkét fél részéről.
(ET) Tegnap magyar bábjáték kezdődött a Parlamentben.
Megdöbbentem attól, ahogy olykor itt szavazunk, kábultan feltartva a kezünket.
Mi is bábokká váltunk talán?
Az a hír járja, hogy kerülő utakon egyezségek készülnek az elnökség javaslatáról, melyek lehetővé tennék, hogy az Oroszországról szóló állásfoglalás átcsússzon a szavazáson, azzal az állítólagos céllal, hogy ne árnyékolja be az Európai Unió és Oroszország közötti csúcstalálkozó hangulatát.
Botrányos, hogy ilyen megadóan lemondunk az önkifejezésről alkotott álláspontunktól.
Ez a legjobb példa arra, hogy Európa még mindig nem képes megérteni, hogy az Oroszországgal fenntartott kapcsolatok problémája nem a részletekben rejlik, hanem a mi magatartásunkban.
Az Európai Parlament korábban ellenezte az ilyen helyzeteket, ma azonban úgy tűnik nekem, hogy az orosz társadalmat megbénító félelem immár ránk is hatással van.
Miért teszünk újra és újra kivételt Oroszországgal?
Továbbra is hiszünk saját elveinkben, mint azelőtt, vagy megengedjük, hogy belénk férkőzzön a gondolat, mely szerint Oroszország annyira más, hogy nemcsak a palacsintánknak, hanem partnerségi kapcsolatainknak is az orosz mintát kell követniük?
Az ilyen viselkedés mindkét fél számára romboló hatású, az Európai Uniónak és Oroszországnak egyaránt.
Elnök asszony, úgy vélem, itt az ideje, hogy szembenézzünk a valósággal.
Watson úr szerint repedések vannak a jelenlegi együttműködési mechanizmuson, és ezek jó úton járnak afelé, hogy törésekké váljanak.
A Partnerségi és Együttműködési Megállapodás szerint ugyanazokat az értékeket valljuk magunkénak.
Ugyanakkor néhány évvel ezelőtt Chris Patten azt írta, hogy nem hiszi, hogy jelenleg ugyanazokat az értékeket valljuk.
Az orosz állami politikák hagyományos jellemzője a tettetés - Patyomkin-falvak építése -, és Putyin elnök még mindig úgy tesz, mintha Oroszországban demokrácia lenne, miközben már szinte teljesen kiépítette a rendkívül nacionalista diktatórikus államot.
Mi is úgy teszünk, mintha a közelgő választások döntő fontosságúak lennének.
Én ezt kétlem, mivel már minden elő van készítve a választások megmanipulálásához és a Putyin elnök óhaja szerinti eredmény megszületéséhez, beleértve a mesterséges ellenzéki pártokat és a hamis nem kormányzati szervezetek létrejöttét.
Ha most belemegyünk ebbe a színjátékba, ha úgy teszünk, mintha hinnénk ebben a demokráciában, mi is felelősek leszünk azért, ami Oroszországban történik majd és felelősek leszünk azon egyszerű orosz emberek sorsáért, akik jobbat érdemelnek, mint ez az áldemokrácia.
Erőteljes egyet nem értésemet fejezem ki ezért a Tanács nyilatkozatával, mely szerint nincs más választási lehetőség, mint az együttműködés.
A demokrácia alapja az alkotás és a választás lehetősége. Nekünk is el kell köteleződnünk az emberi jogok erőteljes védelme mellett.
Kiegyensúlyozottá kell tenni kapcsolatainkat és jeleznünk kell, hogy készen állunk leállítani az együttműködést, amennyiben Oroszország nem viszonossággal és nyíltsággal válaszol.
a Tanács soros elnöke. - (PT) Elnök asszony, biztos asszony, hölgyeim és uraim! Nagy figyelemmel követtem a ma itt elhangzott valamennyi felszólalást, mely az Önök véleményét fejezte ki az Európai Unió és Oroszország közötti küszöbön álló csúcstalálkozóról, az általános EU-Oroszország kapcsolatokról, valamint az Oroszországon belüli helyzetről.
Azt kell mondanom, hogy - amint az kötelességem is - tudomásul vettem e véleményeket és kellőképpen figyelembe is fogom őket venni.
Véleményem szerint van egy közös szál az összes ma itt elhangzott hozzászólásban és elemzésben, ez pedig az, hogy Oroszország az Európai Unió stratégiai partnere.
Az EU-nak ugyanúgy szüksége van Oroszországra, mint Oroszországnak az EU-ra.
Ennek alapja az a teljességgel tagadhatatlan tény, hogy olyan kapcsolatot kell kiépítenünk, amely természetesen előnyös mindkét fél számára, ugyanakkor szilárd és biztos is, közös értékeken és elveken alapul.
Szó esett a szolidaritásról, az emberi jogokról és a viszonosságról.
Most még aktuálisabb, mint valaha, hogy az Európai Uniónak határozottan ki kell állnia Oroszországgal szemben saját belső szolidaritása mellett.
Ami probléma egy tagállam számára - és én mindig is ezt hangoztattam -, az probléma az összes tagállam számára.
E szolidaritás soha, semmilyen körülmények között nem kérdőjelezhető meg.
Az emberi jogok kapcsán mindannyian tudjuk, hogy az Európai Unió a jogállamiság, a demokrácia és az emberi jogok tiszteletben tartásában gyökerezik.
Ezek a mi elidegeníthetetlen értékeink és elveink, melyeknek minden esetben irányítaniuk kell a harmadik országokkal folytatott kapcsolatainkat.
Saját részünkről természetesen biztosítanunk kell a viszonosságot.
Eközben azonban mi is elvárhatjuk ugyanezt másoktól.
Ha most törésvonalak léteznek - amint a képviselő úr állította - akkor úgy gondolom, hogy az Európai Unió és Oroszország csak akkor állhat nyerésre, ha mindent megtesznek az általam említett referenciakereten, vagyis a szolidaritás, a viszonosság és az emberi jogok tiszteletben tartásának keretein belül.
Az Európai Unió számára nélkülözhetetlen, hogy e törések összeforrjanak, ezért erre fogunk törekedni.
Munkánk során természetesen szem előtt tartjuk a nehézségeket és a különböző célokat, de eltökélten fogunk előrehaladni, mivel tisztában vagyunk vele, hogy a jelenlegi helyzet nem igazán jó az Unió érdekei szempontjából.
Természetesen a mi kötelességünk az Európai Unió érdekében cselekedni, és mi ezt nyíltan és átlátható módon megtesszük, nyíltan beszélve - mint mindig is kell - a partnereinkkel, akiket stratégiainak tekintünk.
Bizonyos, hogy intenzív és fontos párbeszéd lesz.
A gazdaságról, a kereskedelemről, az emberi jogokról és természetesen a nemzetközi, valamint a regionális politikai helyzetről beszélünk majd.
Reméljük, hogy - és erre törekszünk - a nehézségek, problémák és véleménykülönbségek ellenére, mindezek ellenére e pénteki csúcstalálkozó végén azt mondhatjuk, hogy történt némi előrelépés a kapcsolatainkban és hogy a nehézségek ellenére sikerült elérnünk célkitűzéseinket.
a Bizottság tagja. - (DE) Elnök asszony, hölgyeim és uraim! Szeretnék néhány felvetett kérdésre reagálni.
A vita egy dolgot nagyon világossá tett: az itt ma uralkodó feszült kapcsolatot.
Én még mindig azon a véleményen vagyok, hogy Oroszország stratégiai partner.
Azonban azt is mondtam, hogy természetesen szomszédos ország is, és épp ezért oly lényeges, hogy a Graham Watson, Christopher Beazley és mások által felvetett és hasonló kérdéseket nagyon komolyan vegyük.
Valóban komolyan vesszük őket.
Vessünk csak egy pillantást az előző, szamarai csúcstalálkozóra.
Akkor Angela Merkel a Tanács soros elnökeként nyílt kártyákkal játszott, nemcsak a megbeszélésen, hanem a sajtó előtt is.
Ezért kérem, ne gondolják, hogy ezek az értékek nem fontosak számunkra.
Tudjuk, hogy nagyon aggasztó fejleményeknek lehetünk tanúi ami a média szabadságát, az igazságszolgáltatás függetlenségét és a méltányosság kérdését illeti, a választások kapcsán szintén.
Valamennyi ma felvetett kérdés természetesen helyes.
Azonban hadd mondjam azt is, hogy Elmar Brok megjegyzése egy kicsit az én saját nézeteimet írja le, vagyis hogy világosan meg kell határozni, mik az érdekeink.
Másrészről nagyon jelentős biztonsági kérdések forognak kockán, az emberi jogokkal és a demokratikus érdekekkel egy időben.
Természetesen az is fontos, hogy szót ejtsünk a Beazley úr által említett három fő alapelvről: a szolidaritásról, a viszonosságról és a jogállamiságról.
Ezek persze különböző formában jelentkeznek, és ezzel lehet érvelni.
Önnek teljesen igaza van, Beazley úr, de biztosíthatom, hogy ezekről is tárgyalunk majd.
Tudom, hogy Barroso elnök úr világosan beszél majd e kérdésekről, különösen például az energiával kapcsolatban.
Amint Önök is tudják, a Bizottság most fogadott el egy intézkedéscsomagot, mely ebbe az irányba mutat.
Világos szabályokat akarunk e téren, melyeket a valódi viszonosság érdekében mindenki betart.
Ezek után már csak egy dologra szeretném emlékeztetni Önöket: minél felkészültebbek vagyunk arra, hogy egyhangúan beszéljünk az Európai Unióban, annál erősebbek leszünk.
Amint mindannyian tudjuk, ezt nem mindig tudjuk megtenni.
Azonban minél erősebbé válik Oroszország, annál inkább kellene tudnunk egyhangúan képviselni a véleményünket.
Itt van ez az energiafüggőség, de csak akkor tudjuk eredményesen megvédeni az érdekeinket, ha egy erőteljes és világos üzenetet adunk tovább.
Talán nem figyeltünk erre kellőképpen a múltban, és amikor Oroszország úgymond gyengébb gazdasági helyzetben volt, valószínűleg nem támogattuk megfelelő mértékben.
Mindazonáltal ma viszonosságon alapuló álláspontra és valódi partnerségi hozzáállásra kell törekednünk, ez azonban azt jelenti, hogy Oroszországnak azt is el kell ismernie, ami nekünk fontos.
A vita lezárását követően hat közös állásfoglalásra irányuló indítvány kerül benyújtásra az eljárási szabályzat 103. cikkének (2) bekezdése értelmében.
A vitát lezárom.
A szavazásra a következő ülésen kerül sor.
Írásbeli nyilatkozatok (az eljárási szabályzat 142. cikke)
írásban. - (HU) Az EU-Oroszország csúcstalálkozó kapcsán szeretném felhívni a figyelmet pár energiapolitikai vonatkozású tényezőre.
Nem túlzás azt állítanunk, hogy az orosz energiaiparban ma nem érvényesülnek a piacgazdaság szabályai.
Oroszország nem tekinti magáénak a külföldi befektetések védelmére és a diszkrimináció-mentes kereskedelemre vonatkozó elveket.
Miközben bebocsátást kér az európai energiaszektorba, saját piacát nem nyitja meg a külföldiek előtt.
Az elmúlt évek energetikai vonatkozású ügyei kapcsán azt is látnunk kell, hogy Moszkva számos esetben politikai nyomásgyakorlásra használta energiaexportját.
Mindez együtt jár az uniós tagállamok megosztására irányuló törekvésekkel.
A közös európai energiapolitika kialakításakor figyelembe kell vennünk, hogy Oroszország már ma sem tudja saját forrásból fedezni földgázfogyasztását és exportját.
Ezért szükségletei nem kis hányadát Közép-Ázsiából szerzi be.
A készletek csökkenése azt eredményezheti, hogy Moszkva a jövőben mindinkább politikai alapon tesz majd eleget a megrendeléseknek.
Fontosnak tartjuk, hogy a szabad verseny elve érvényesüljön az EU külkapcsolataiban is.
Egyértelművé kell tennünk, hogy elfogadhatatlannak tartjuk az energiaforrásokra irányuló monopolista törekvéseket.
A stabil energiaellátás biztosítása alapvető közösségi érdek.
Meggyőződésünk, hogy a tagországokat is egyre nagyobb mértékben érintő nyomásgyakorlás ellen csak egy egységes, a közösségi szolidaritás elvét szem előtt tartó Európai Unió léphet fel sikerrel.
Európa energiaellátása ma nem képzelhető el Oroszország nélkül.
Ugyanakkor ez a különleges kapcsolat csak a kölcsönösségen alapulhat.
Az EU-t és Oroszországot a múltban és jelenleg is közös történelem, erős gazdasági és politikai kapcsolatok és közös hagyományok kötik össze.
Szoros együttműködésük tovább mélyült a globalizáció folyamatán és az európai országok növekvő fosszilisenergia-igényén keresztül.
Az energiaellátás jövőbeli biztosítása érdekében az EU tagállamai az 199-es évek óra intenzívebb együttműködésre támaszkodnak ebben az ágazatban.
Az Energia Charta döntő fontosságú eszköz ebben a kérdésben.
Ezen egyezmény célja elősegíteni a kelet-európai országokban rejlő energialehetőségek fejlesztését és ezzel egy időben biztosítani az uniós tagállamok folyamatos energiaellátását.
Ahogy a külpolitikai/külkereskedelmi és az energiaellátási kérdések között húzódó vonal egyre jobban elmosódik, aggodalomra ad okot, hogy Oroszország még nem ratifikálta az Energia Chartát.
Az Alapjogi Chartában rögzített jogokat sosem szabad kockára tenni, és ez vonatkozik az EU külkapcsolataira is.
Az EU és Oroszország közötti erős gazdasági egymásrautaltság fényében kijelenthető, hogy a fenyegető jellegű gazdasági lépések sosem lehetnek hasznos eszközök a külpolitikai célkitűzések elérésére, ezért el kell őket utasítani.
Nyomatékosan javaslom a Bizottságnak és a Tanácsnak, hogy álljanak ellen Oroszország próbálkozásainak, melyek az európai energiapiacokon egyoldalú előnyök biztosítására irányulnak.
Meg kell óvni a piaci liberalizáció teljes viszonosságát és gondoskodni kell a beruházások védelméről.
(A 11 óra 40 perckor felfüggesztett ülést a LUX-díj átadását követően déli 12 órakor folytatják.)
a PSE képviselőcsoport nevében. - (DE) Elnök úr, egy kéréssel fordulok a Parlament elnökéhez - nem Önhöz, az ülést vezető elnökhöz, hanem az Európai Parlament elnökéhez.
A képviselőcsoportom nevében fordulok Önhöz egy kéréssel.
Azonban biztos vagyok benne, hogy a Parlament összes demokratikus csoportja nevében beszélek.
Véleményem - és képviselőtársaim véleménye - szerint a kérdés, amelyről szólni kívánok, olyannyira komoly, hogy Pöttering elnök urat kell megkérnem, hogy lépjen fel az általam megnevezendő személyekkel szemben.
