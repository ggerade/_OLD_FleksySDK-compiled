Arvoisa puhemies, arvoisat jäsenet, tahtoisin ensinnäkin kiittää kaikkia tähän keskusteluun osallistuneita parlamentin jäseniä monista arvokkaista näkökohdista, jotka he toivat esiin käsitellessämme tätä poliittisesti epäilemättä varsin arkaluonteista kysymystä.
Mikäli komission sallitaan esittää kokonaisarvio tästä keskustelusta, sanoisin sen nähdäksemme osoittavan, että parlamentti voi pääosin hyväksyä sen varovaisen, mutta samalla myös selkeän strategian, jota komissio on tämän kysymyksen käsittelyssä noudattanut.
Komissio on tietoinen tämän aiheen poliittisesta arkaluonteisuudesta ja pitää myös täysin selvänä, että kaikki edistysaskeleet kauppasopimuksen asianmukaista soveltamista koskevien konkreettisten ratkaisujen löytämiseksi liittyvät kiinteästi Lähi-idän rauhanprosessin kehitykseen.
Euroopan unioni näkee rauhanprosessin poliittisesti ensiarvoisen tärkeänä asiana, ja kuten useat parlamentin jäsenet totesivat, tämä näkemys on saanut kaikupohjaa sekä parlamentissa että komissiossa. Osoituksena siitä ovat puhemies Nicole Fontainen taannoinen vierailu Lähi-idässä sekä puheenjohtaja Romano Prodin viime viikolla tekemä matka tuolle alueelle.
Näin ollen olemme myös tietoisia siitä, että rauhanprosessi on nyt erityisen arkaluonteisessa vaiheessa, eikä sitä ole sen tähden syytä häiritä tulkinnoilla, jotka perustuvat oikeudellisten säännösten ahtaaseen soveltamiseen, sillä yhtä lailla oikeudenmukaista on pyrkiä sellaiseen ratkaisuun, jonka kaikki osapuolet voivat hyväksyä.
Totuus onkin, että komission noudattaman lähestymistavan tarkoituksena on varmistaa, että kaikki prosessissa mukana olevat osapuolet ovat yhtä mieltä tuosta ratkaisusta ja hyväksyvät sen.
Sen tähden uskon, ja tämä on samalla myös vastaus useiden parlamentin jäsenten esiin ottamiin kysymyksiin, että meidän on syytä hyväksyä Israelin viranomaisten esittämä ehdotus, jonka palestiinalaishallinto on jo hyväksynyt ja jonka mukaan tässä tilanteessa olisi perustettava erityinen kolmikantatyöryhmä arvioimaan kauppasopimuksen soveltamisen vaikutuksia nyt meneillään olevan siirtymäkauden aikana. Sen lisäksi meidän on syytä myös ilmaista vakaa luottamuksemme siihen, että juuri tällä tavoin - käymällä vuoropuhelua sekä valvomalla vastavuoroisesti kauppasopimuksen asianmukaista soveltamista - on mahdollista saada aikaan väestöjen kannalta myönteisiä tuloksia.
Tuon alueen väestöjen etujen mukaista on pyrkiä ennen kaikkea rauhaan ja taloudelliseen hyvinvointiin.
Lopuksi tahtoisin sanoa arvoisille jäsenille, että tämä lähestymistapa on käsityksemme mukaan sopusoinnussa kauppasopimukseen sisältyvien periaatteiden ja arvojen kanssa ja että meidän mielestämme sopimus on riittävän selkeä oikeudelliselta kannalta.
Olemmekin vakuuttuneita siitä, että voimme nyt saavuttaa tuntuvaa edistystä pyrkiessämme luomaan keskinäisen luottamuksen ilmapiirin, joka on juuri se perusta, jolle rauha on kaikissa oloissa rakennettava, sillä Lähi-idällä ei ole muuta vaihtoehtoa kuin rauha ja kaikkien siellä asuvien väestöjen rinnakkaiselo.
Arvoisa komission jäsen, tiedostan asian arkaluonteisuuden tällä hetkellä, mutta minähän kysyin teiltä muutaman erityisen kysymyksen.
Käsitän, ettette luultavasti voi vastata niihin tänä aamuna, mutta toivon kovasti, että voisitte lähettää minulle mahdollisimman pian vastaukset, jotka liittyvät sopimuksen todelliseen tekniseen täytäntöönpanoon tuotteiden osalta, sitten kun teillä on ne.
Kiitoksia, jäsen Banotti.
Keskustelu on päättynyt.
(Istunto keskeytettiin klo 10.40 äänestysten alkamista odotettaessa ja sitä jatkettiin klo 11.00.)
ÄÄNESTYKSET
Kiitoksia oikein paljon.
(Parlamentti hyväksyi päätöslauselman.)
Katiforisin laatima talous- ja raha-asiain valiokunnan mietintö (A5-0041/2000) komission asiakirjasta "Vuoden 1999 EU:n talouskatsaus" (C5-0081/2000 - 2000/2046(COS))
Kappale 3:
Arvoisa puhemies, luulen, että ruotsinkielisessä tekstissä on käännösvirhe - olisi ollut hauskaa, jos Euroopan parlamentin vasemmisto olisi ilmaissut huolensa pääomatulojen verotuksen mahdollisesta lisäämisestä.
Äänestimme nyt kuitenkin linjamme mukaan, mutta ruotsinkielisessä tekstissä oli käännösvirhe, minkä haluaisin tuoda esiin.
Olemme vakuuttuneita siitä, että kaikki kieliversiot vastaavat alkuperäistä versiota.
(Parlamentti hyväksyi päätöslauselman.)
Varela Suanzes-Carpegnan laatima kalatalousvaliokunnan mietintö (A5-0016/2000) komission toisesta kertomuksesta neuvostolle ja Euroopan parlamentille Bergenissä 13 ja 14 päivänä maaliskuuta 1997 pidetyn kalastusalueiden yhdentämistä ja ympäristökysymyksiä käsittelevän ministerikokouksen päätelmiä koskevan lausunnon täytäntöönpanosta (KOM(1999) 270 - C5-0156/1999 - 1999/2150(COS))
(Parlamentti hyväksyi päätöslauselman.)
Katiforisin laatima kalatalousvaliokunnan mietintö (A5-0017/2000) komission tiedonannosta neuvostolle ja Euroopan parlamentille "Kalavarojen hoito ja meriympäristön luonnonsuojelu" (KOM(1999) 363 - C5-0176/1999)
(Parlamentti hyväksyi päätöslauselman.)
Yhteinen päätöslauselma (B5-0181/2000) säiliöalus haaksirikosta.
(Parlamentti hyväksyi yhteisen päätöslauselman.)
Puhemies.
Äänestys on päättynyt.
- Attwoolin mietintö (A5-0038/2000)
. (FR) Tiedämme, että komissio alkaa pian uudistaa yhteistä kalastuspolitiikkaa.
Tämä ehdotus neuvoston asetukseksi on ensimmäinen siitä asetusehdotusten sarjasta, jolla tämä uudistus toteutetaan.
Kalavaroja koskevien tietojen keruu ja hallinto ovat oleellisia tekijöitä yhteisen kalastuspolitiikan moitteettomalle harjoittamiselle.
Tietojen on oltava luotettavia, riippumattomasti laadittuja ja kaikkien alan toimijoiden, poliitikkojen ja YKP:n harjoittamisesta vastaavien henkilöiden hyväksymiä.
Asetusehdotuksen tekstiä tarkistettiin suhteellisen paljon kalatalousvaliokunnassa.
Kaikki ryhmämme jäsenet äänestivät tarkistusten puolesta niin valiokunnassa kuin täysistunnossakin.
Tarkistuksella 1 tekstiä voidaan selventää huomattavasti.
Kerättyjä tietoja ei todellakaan pidä rajoittaa vain tieteelliseen käyttöön.
Tiedemiesten on käsiteltävä tiedot ja esitettävä ne päätöksenteosta vastaaville toimivaltaisille poliittisille viranomaisille.
On kuitenkin tärkeää, että tietojen keruu tapahtuu tieteellisesti hyväksyttävällä tavalla.
Tarkistuksella 2 puolestaan muutetaan komission alkuperäistä ehdotusta.
Komission ehdotus merkitsee itse asiassa erittäin yksityiskohtaisia tutkimuksia laiva laivalta ja yritys yritykseltä.
Sen lisäksi, että ehdotus aiheuttaisi huomattavia kustannuksia, hallinnollisen menettelyn raskaus saattaisi johtaa siihen, että jotkin hallinnot käyttäisivät näitä vaikeuksia selityksenä tietojen esittämiselle myöhäisessä vaiheessa, ja alan ammattilaisten keskuudessa aiheuttaa tiettyä epäluottamusta, jos heille asetettaisiin tällä tavalla raskaita byrokraattisia lisävelvoitteita.
Mitä tulee tarkistuksen toiseen osan, alalta häviävät työpaikat olisi laskettava ja selvitettävä paljon tarkemmin.
Ei pidä unohtaa, että yhteisen kalastuspolitiikan toteuttamisessa on otettava huomioon myös sosiaalinen ulottuvuus tilastoanalyysin termeillä ilmaistuna.
Tarkistuksella 3 tekstiin lisätään tärkeä ulottuvuus, joka on ympäristötietojen keruu.
Niitä erittäin vakavia vaikutuksia, jotka johtuvat tämäntyyppisten tietojen jättämisestä vaille huomiota, voidaan arvioida tarkastelemalla esimerkiksi ajoverkkojen käytön kieltävää päätöstä, joka on täysin perusteeton ympäristön kannalta, koska se koskee yhtä kaikkein valikoivimmista pyydyksistä.
Jos ympäristöulottuvuutta ei lisätä tietojen hallintoon, komissio voisi yksipuolisesti kieltää mielensä mukaan minkä tahansa pyydyksen käytön.
Tarkistuksessa 4 täsmennetään tiedemiesten velvoitetta käsitellä ja esittää kaikki tiedot toimivaltaisille viranomaisille, kansalliset ja alueelliset viranomaiset mukaan luettuina, siten, että tiedot auttavat päätöksentekoa.
Tarkistuksella 5 voidaan keventää komission ehdotusta.
Viranomaisilta pyydettyjen tietojen on todellakin oltava järkeviä kalastustoiminnan operatiivista tuntemusta varten; luottamukselliset tiedot, kuten yhteisön toimivaltaan kuulumattomat verotustyyppiset tiedot, eivät kuitenkaan ole tarpeellisia.
Tarkistuksen 6 tarkoituksena on tehdä komission osallistumisesta menettelyn seurantaan sitovampi.
Kaikki tiedot on toimitettava vuosittain, ja komission on arvioitava säännöllisesti tietojen keruussa saatuja tuloksia.
Lopuksi tarkistus 7 velvoittaa komission laatimaan kertomuksen ennen vuoden 2001 loppua.
Koska yhteinen kalastuspolitiikka muotoillaan uudelleen vuonna 2002, kaikkien poliittisten toimijoiden on siten voitava tutustua tietoihin, jotka ovat komission ehdotuksen pohjana.
Hudghtonin mietintö (A5-0036/2000)
. (FR) Direktiivin muutos, siinä muodossa kuin komissio on sen meille esittänyt, on tärkeä, koska se koskee tietyn sairauden, lohen tarttuvan anemian (ISA), eli tarttuvan virustaudin hoitoa.
Tauti kulkeutuu vedessä kliinisen materiaalin kuten veren, ulosteiden tai sienten mukana.
Ei ole tieteellisiä todisteita sairauden mahdollisesta vertikaalisesta siirtymisestä mädin tai maidin kautta.
Tiedot viittaavat kuitenkin siihen, että muut lajit, kuten taimen, ankeriaat ja silli, voivat kantaa virusta sairastumatta itse.
Tauti havaittiin ensimmäisen kerran virallisesti Norjassa vuonna 1984 ja myöhemmin Kanadassa (vuonna 1996).
Virus menehtyy yli 26 asteen lämpötilassa, minkä vuoksi siitä ei ole vaaraa ihmisille.
Tauti koettelee erityisesti Skotlannin lohiteollisuutta.
Se havaittiin Skotlannissa ensi kerran toukokuussa 1998.
Lohen tarttuvaa anemiaa esiintyy tällä hetkellä 240 lohenviljelylaitoksessa.
On siis tärkeää eristää tämä tauti, jotta se ei pääse leviämään kaikkiin Euroopan unionin eri jäsenvaltioiden vesiviljelylaitoksiin.
Neuvoston ehdotuksen tavoitteena on ottaa käyttöön malli sairastuneiden kalojen eliminoimiseksi asteittain sekä rokotussuunnitelma.
Asteittaista poistamista koskevan suunnitelman osalta voimme vain kannattaa ehdotusta.
Kyseisiä viljelylaitoksia on autettava "puhdistamaan" tartuntalähde ja välttämään sairauden kaikenlaista leviämistä elävien kalojen kaupallisen liikkuvuuden edistämiseksi.
Rokotteen osalta on muistettava, että alkuperäisessä direktiivissä estettiin rokotteiden käyttö lohen tarttuvan anemian ehkäisyssä.
Komission uudessa ehdotuksessa sallittaisiin rokotteiden käyttö, mutta on huomattava, että mitään rokotetta ei ole vielä löydetty.
Ehdotuksesta ei kuitenkaan ole paljoa hyötyä ainakaan lyhyellä aikavälillä.
Kanadassa on rokote, jonka toimivuusaste on 76 prosenttia.
Koska Kanadassa esiintyvä kanta poikkeaa eurooppalaisesta kannasta, rokotetta ei voida käyttää sellaisenaan, mutta sen pohjalta voitaisiin kehittää eurooppalaiseen kantaan tehoava rokote.
Komission on siis myönnettävä riittävästi varoja tehokkaan rokotteen kehittämiseksi lohen tarttuvan anemian torjumiseksi eurooppalaisessa kannassa.
Päätöslauselma naisten asemasta päätöksenteossa (B5-0180/2000)
Ryhmäni pidättäytyi äänestämästä päätöslauselmasta naisten asemasta päätöksenteossa, mistä olemme hyvin pahoillamme.
Mutta sitäkin enemmän olemme pahoillamme siitä, että tarvitsemme tällaisia päätöslauselmia.
Vuonna 1994 vihreiden ryhmä oli ensimmäinen parlamentin ryhmä, jossa naiset olivat enemmistönä. Vihreät oli ensimmäinen ryhmä, jonka pääsihteerinä oli nainen, Dominique Voinet, nykyinen Ranskan ympäristöministeri, ja Saksan vihreät oli ensimmäinen poliittinen puolue, joka toteutti sukupuolten välistä tasapainoa poistaakseen naisten yleisen aliedustuksen poliittisissa instituutioissa.
Sen jälkeen monet puolueet ovat seuranneet perässä, eikä voida sanoa, että äänestäjät olisivat nousseet vastustamaan ja tuomitsemaan tällaisten puolueiden toimet.
Äänestäjät eivät ole myöskään tunteneet itseään hyväksikäytetyiksi näiden kiintiöiden takia.
Päätöslauselmassa tehdään selväksi, että on tarvetta sellaiseen suhteelliseen järjestelmään, joka mahdollistaa naisedustuksen, ja että kaikkien poliittisten puolueiden täytyy ryhtyä toimenpiteisiin.
Me odotamme sitä.
Olemme samaa mieltä niiden kanssa, joiden mielestä ihminen pitäisi valita ansioidensa vuoksi; niin asian pitäisi olla.
Kulttuurimme pitäisi mahdollistaa sukupuolten välinen tasapaino, ja ihmisten pitäisi pystyä kehittämään taitojaan, olivatpa ne sitten minkälaisia tahansa, mutta kulttuurimme ja arvomme eivät tällä hetkellä vastaa tätä käsitystä.
Ennakkoluulot ja stereotypiat ovat levinneet laajalle, ja onko mikään ihme, että ne ihmiset, jotka edustavat vähemmistöryhmiä, olivatpa he sitten mustia, homoseksuaaleja, fyysisesti vammautuneita tai mitä tahansa, kohtaavat syrjintää ja epäreilua kohtelua, kun myös enemmistöryhmä, naiset, kohtaa tällaista syrjintää.
Tämän vuoksi ryhmämme tukee positiivisia toimia, ja vain silloin, kun naiset ovat oikeudenmukaisesti edustettuina päätöksentekoelimissä, voivat myös miehet olla oikeudenmukaisesti edustettuina.
Silloin voisimme myös kehittää kulttuurin, jossa palkallinen ja palkaton työ, palkkapaketti, vanhemmuusloma ja eläke eivät määräydy sukupuolen mukaan.
. (FR) Kun kansainvälinen naisten päivä on pian ovella, haluan toistaa tukevani toimielimissä ja jäsenvaltioissa toteutettavia toimia, joilla edistetään naisten pääsyä vastuuasemaan erityisesti politiikassa.
Tämän vuoksi hyväksyn ehdottomasti tämän päätöslauselmatekstin, jossa meitä kehotetaan ryhtymään entistä määrätietoisempiin toimiin, jotta torjutaan edelleen jatkuva syrjintä, jolla estetään naisia saavuttamasta sitä asemaa, johon heillä on oikeus yhteiskunnassamme!
Naisten aseman parantaminen päätöksentekoprosessissa on vuodesta 1995 lähtien ollut yksi painopistealue yhtäläisten mahdollisuuksien edistämistä koskevassa Euroopan unionin toimintaohjelmassa, ja se kuuluu niin unionin toimielinten kuin jäsenvaltioidenkin usein toistamiin sitoumuksiin, kun puhutaan naisten ja miesten tasa-arvosta.
Mutta vaikka viime vuosina on tapahtunut edistystä valtavirtaistamisen tapaisten strategioiden ja positiivisten toimien tapaisten lisätoimenpiteiden ansiosta, se on kuitenkin riittämätöntä ollakseen tyydyttävää.
Naisten aliedustus esimerkiksi politiikassa on edelleen tosiasia.
Kuitenkin tiedetään, miten tärkeää olisi, että monet naiset osallistuisivat politiikkaan.
Vain he pystyvät luomaan politiikkaa, jolla voidaan muuttaa miesten miehiä varten luomia rakenteita.
Naiset törmäävät nimittäin useimmin rakenteelliseen syrjintään niin politiikassa kuin työmarkkinoillakin.
Euroopan poliittisten puolueiden on siis avauduttava naisille.
Perustamissopimuksen 191 artiklassa (entisessä 138 a artiklassa) korostetaankin, että puolueet siteeraan "ovat tärkeä yhdentymistä edistävä tekijä unionissa".
Artikla jatkuu seuraavasti: "Ne myötävaikuttavat eurooppalaisen tietoisuuden muodostumiseen ja unionin kansalaisten poliittisen tahdon ilmaisemiseen."
Vaikka tällä säännöksellä ei ole oikeudellista arvoa, sillä on kuitenkin suuri symbolinen merkitys.
Se antaa poliittisille puolueille tärkeän tehtävän demokraattisen Euroopan rakentamisessa.
Se voidaan toteuttaa esimerkiksi ottamalla käyttöön positiivisia toimia ja edistämällä naisten ja miesten tasapuolista edustusta poliittisissa puolueissamme.
Muutamat puolueet esittivät tasapuolisen listan Euroopan parlamentin vaaleissa vuonna 1999.
Se on hyvä käytäntö, joka on yleistettävä.
En tiedä, onko tässä syy ja seuraus -suhde, mutta Euroopan parlamentin naisjäsenten osuus lisääntyi vuoden 1994 25,7 prosentista 29,9 prosenttiin vuonna 1999.
Lisäksi parlamentin puhemiehenä on ollut nainen vuoden 1999 vaaleista lähtien.
Lainaan lopuksi komission huhtikuussa 1999 järjestämän naisten ja miesten osallistumista vallankäyttöön käsitelleen konferenssin päätelmiä.
Naisten ja miesten tasa-arvo ei ole ongelma, joka koskee vain naisia, se on haaste, joka koskee koko yhteiskuntaamme!
. (EN) Jonkinlaista edistystä on saatu aikaan viime aikoina naisten lukumäärän nostamisessa päätöksentekoelimissä koko unionissa.
Omassa toimielimessämme 30 prosenttia valituista edustajista on nyt naisia, mukaan luettuna itse Euroopan parlamentin puhemies.
Suomessa on myös juuri valittu nainen presidentiksi.
Jäsenvaltioiden hallituksissa on naisia keskimäärin neljännes ja niiden parlamenteissa vähän yli viidennes.
Se ei ole vielä ollenkaan tyydyttävää, etenkään siksi, että määrät vaihtelevat valtavasti jäsenvaltioiden välillä, ja Pohjoismailla on paljon monilukuisempi naisedustus vastuunalaisissa tehtävissä ja päätöksentekoelimissä.
Tämä tilanne liittyy enemmän asenteeseen ja siihen, että kunnioitetaan naisten yhteiskunnalle antaman panoksen laatua ja kyvykkyyttä kuin ennalta määrättyihin kiintiöihin.
Ryhmäni ei suhtaudu myönteisesti näiden kiintiöiden yleiseen käyttämiseen, koska pitkällä aikavälillä ne voivat vaikuttaa kielteisesti ja jopa heikentää tarkoitusperää, jota ne pyrkivät tukemaan.
Siitä huolimatta me tiedämme, että kaikkien jäsenvaltioiden kokemukset eivät ole samoja, ja turvautumista sellaisten keinojen käyttöön voidaan pitää oikeutettuna - väliaikaisena korjauskeinona - naisedustuksen uudelleen tasapainottamiseksi siellä, missä naiset ovat vahvasti aliedustettuina.
Me saatoimme kannattaa naisten asemaa päätöksenteossa koskevaa päätöslauselmaa, jonka hyväksymisellä haluttiin muistaa kansainvälistä naisten päivää 8. maaliskuuta ja johon on sisällytetty kymmenen liberaaliryhmän tarkistusta ja jossa on lievennetty suhtautumista kiintiöihin samassa linjassa yllä kuvatun lähestymistavan kanssa.
. (FR) Naiset kärsivät lisääntyvästä eriarvoisuudesta, koska he ovat sellaisen seksuaalisen syrjinnän uhreja, jota voidaan harjoittaa avoimesti (väkivalta, raiskaukset, seksuaalinen ahdistelu, perheväkivalta...) mutta myös salakavalammin.
Tämä sorto perustuu seksuaaliseen ja sosiaaliseen työnjakoon, jossa arvostetaan miesten työtä naisten työn kustannuksella.
Palkkaus on eriarvoista, naistyöntekijöiden työtä pidetään edelleen "täydentävänä" työnä, eivätkä he yleisemmin ottaen pääse yhtä vastuulliseen asemaan kuin miehet.
Lisäksi he kantavat suurimman osan perheeseen liittyvistä velvollisuuksista.
Naisilla on oltava miesten tavoin oikeus kokoaikatyöhön.
On säädettävä velvoittavia lakeja tasa-arvon edistämiseksi työelämässä.
Valtioiden on kehitettävä pienten lasten julkista päivähoitoa.
Lopuksi työaikaa on lyhennettävä huomattavasti, jotta kaikki miehet ja naiset voivat osallistua julkiseen elämään.
Poliittisesta, taloudellisesta ja sosiaalisesta elämästä on tehtävä todella yhteistä.
Vastustamme ajatusta, jonka mukaan naisten ja miesten välinen biologinen ero synnyttää kaksi erilaista maailmankatsomusta ja kaksi erilaista arvojärjestelmää.
Naisilla on oikeus olla edustettuina päätöksentekoprosessissa "yksilöinä" eikä naissukupuolen edustajina.
. (EN) Minä olen, yhdessä konservatiiviryhmän brittivaltuuskunnan kollegojeni kanssa, täysin sitoutunut tarpeeseen saada enemmän naisia monipuoliseen ja aktiiviseen rooliin julkisessa elämässä.
Olemme erittäin pahoillamme, että epätasa-arvoa ja sukupuoleen kohdistuvaa syrjintää ja erityisesti naisten aliedustusta politiikassa esiintyy yhä.
Emme ole kuitenkaan vakuuttuneita siitä, että yhdenlaiseen syrjintään pitäisi vastata toisenlaisella syrjinnällä, nimittäin käyttämällä kiintiöitä naisten valituksi tulemisen varmistamiseksi.
Olen tästä erityisen kiinnostunut, koska juuri tiistai-iltana tällä viikolla 27-vuotias tyttäreni Caroline valittiin Southampton Itchenin vaalipiirin tulevaksi ehdokkaaksi Yhdistyneessä kuningaskunnassa.
Hän saavutti tämän aseman yksinomaan omilla ansioillaan kaikille tulijoille avoimessa kilpailussa.
Meidän ei pitäisi hyväksyä sellaista kantaa, jossa jollain tavalla väheksytään sitä kasvavaa määrää naisia, jotka näyttävät, miten he ilman pelkoa ja suosimista pystyvät ansaitsemaan paikkansa julkisessa elämässä.
Tämän vuoksi valtuuskuntani jäsenet ovat suurelta osin kannattaneet päätöslauselmaa, mutta me ilmaisimme vastalauseemme vaatimuksille naisia suosivasta positiivisesta syrjinnästä, sillä se on mielestämme väärä tapa edistää asiaa, koska se on itsessään naisia vähättelevää ja vääristää demokraattista menettelyä. Sen vuoksi pidättäydyimme lopullisesta äänestyksestä.
Katiforisin mietintö (A5-0041/2000)
Arvoisa puhemies, äänestin Katiforisin Euroopan unionin vuoden 1999 taloutta koskevan mietinnön puolesta ryhmäkurin nimissä, sillä siinä on yksi hyvin vakava puute, ja toivon, että lähivuosina tämä puute voidaan poistaa.
Tässä mietinnössä ei tuoda selkeästi tai pikemminkin ei tuoda lainkaan esiin sitä, että unionin jäsenvaltioiden talous on myös, ja ennen kaikkea, riippuvainen siitä, kuinka työntekijöiden maksamia eläkevaroja käytetään.
Tässä mietinnössä ei todeta, mutta tulevaisuudessa niin on tehtävä, että viimeisten neljänkymmenen vuoden aikana hallitukset ovat kaikissa jäsenvaltiossa tuhlanneet ja haaskanneet työntekijöiden heidän haltuunsa eläkkeiden maksua varten uskoman pääoman.
Tästä syystä meillä ei nyt ole rahaa eläkkeisiin.
Järjestelmä on muutettava kokonaan!
Näiden hallitsijoiden on jätettävä paikkansa, sillä he eivät ansaitse tämän päivän vanhusten eivätkä nuorten luottamusta, eivätkä niiden, jotka ovat vanhoja vuonna 2100, 2200 ja niin edelleen.
. (FR) Aloitan ensinnäkin onnittelemalla lämpimästi esittelijää hänen rohkeista ehdotuksistaan!
Heti perään valittelen Euroopan parlamentin oikeiston torjuvaa asennetta, kun se mitätöi kollegani työn sisällön hyväksymällä useita tarkistuksia!
Muistutan, että mietintö perustuu komission vuoden 1999 vuotuiseen talouskatsaukseen, joka on ensimmäinen euron käyttöönoton jälkeen julkistettu katsaus. Näin ollen se käsittelee Euroopan taloutta yhtenäisenä erillisten kansallisten talouksien asemesta.
Euroopan parlamentin piti käyttää hyväkseen tämä tilaisuus ja esittää luovia ja "aktivistisia" esittelijän käyttämää adjektiivia lainatakseni ehdotuksia Euroopan unionin taloudellisen toiminnan suuntaamiseksi uudelleen.
Yksi asia tulikin esille: Euroopalla on verrattomat mahdollisuudet taloudelliseen ja sosiaaliseen kehitykseen, mutta ne on meille vielä osin tuntemattomista syistä jätetty suurelta osin hyödyntämättä, ja tämän vuoksi talous- ja raha-asioiden valiokunnan alkuperäisessä mietinnössä oli hyvin kiinnostavia ehdotuksia taloudellisen toiminnan elvyttämiseksi asettamalla kunnianhimoiset tavoitteet (75 prosentin työllisyysaste, kasvun voimistuminen...) ja etsimällä keinot niiden saavuttamiseksi!
Alkuperäisissä ehdotuksissa muun muassa kehotettiin neuvostoa toteuttamaan täystyöllisyyden takaamiseen tähtääviä toimenpiteitä, jotka ovat yhdenmukaisia hintatason vakauden ja tasapainoisen talousarvion tavoitteiden kanssa talouden kokonaissyklissä.
Kyseessä ei todellakaan ole muutamia vuosia harjoitetun vakauspolitiikan vaarantaminen, kuten tietyt tahot ovat yrittäneet uskotella.
On toteutettava varsinkin verotustoimia, joilla edistetään yksityisiä ja julkisia investointeja.
Euroopan laajuisia verkkoja koskevaa ohjelmaa on ryhdyttävä toteuttamaan siinä muodossa, kuin sitä ehdotettiin vuonna 1994, ja on käynnistettävä laaja tutkimus- ja kehitysohjelma, jotta investoinneille voidaan antaa tarvittava innovatiivinen sisältö.
Miten voidaan ajatella, että investointeja ei pitäisi käyttää kysynnän hallinnan välineenä vaan että ne pitäisi tehdä niiden omien ansioiden perusteella?
Meidän on edistettävä työajan parempaa hallinnointia ja jäsenvaltioiden parhaiden käytäntöjen yleistämistä työllistettävyyden lisäämiseksi, erityisesti epäsuotuisassa asemassa olevan työvoiman kohdalla.
Jotkin toimenpiteet, kuten uudelleenkoulutus elinikäisen koulutuksen muodossa, ovat osoittautuneet erityisen tarpeellisiksi.
Niistä olisi tehtävä osa pysyvää institutionaalista uudistusta, joka täydentää siirtymistä tietoon perustuvaan talouteen.
Tämä ehdotus vie meidät samalle linjalle niiden ajatusten kanssa, joista neuvotellaan Lissabonissa maaliskuussa pidettävässä työllisyyttä käsittelevässä erityishuippukokouksessa.
Nämä kaikki toimenpiteet, jotka olivat liian määrätietoisia tietyille oikeiston jäsenille, sysättiin tietysti syrjään.
Se on minusta valitettavaa!
Pääomien spekulatiivisten liikkeiden verotusta koskeva tarkistus koki saman kohtalon.
.
(PT) Pahoittelemme, että esittelijän ensimmäinen mietintöluonnos hylättiin valiokunnassa, sillä siihen sisältyi useita myönteisiä näkökohtia, erityisesti viittaus tarpeeseen lisätä julkisia investointeja ja luoda uusia työpaikkoja 75 prosentin työllisyysasteen saavuttamiseksi.
Äänestimme niin ollen mietintöä vastaan sen nykyisessä muodossa, koska kaikki esittämämme muutosehdotukset torjuttiin.
Korostan niistä seuraavia:
julkisten investointien merkitys taloudelliselle kasvulle, joka perustuu talouden elvyttämiseen sisäistä kysyntää edistämällä sekä keskittämällä julkinen investointi sellaisille aloille, joilla on myönteisiä vaikutuksia taloudelle yleensäkin, kuten infrastruktuurien luominen ja ylläpito, kaupunkien uudistaminen, yleissivistävä ja ammatillinen koulutus sekä terveydenhuolto;
kysynnän elvyttäminen yhteisön sisällä lisäämällä julkisia investointeja ja edistämällä tuottavuuden kasvun mukaista myönteistä palkkakehitystä siten kiihdyttämällä talouskasvua, joka on puolestaan välttämätön edellytys täystyöllisyyden tavoitteen toteutumiselle;
tukijärjestelmän perustaminen pk-yritysten järjestöille näiden yritysten kilpailukyvyn ja järjestäytymisasteen parantamiseksi; nämä järjestöt voivat tarjota jäsenilleen tai jäsenyrityksilleen monenlaisia tukipalveluita, kuten luottojen keskittämistä, tiedonvälitystä ja oikeusapua.
. (FR) Kantamme määräytyy Eurooppa-hankkeemme mukaisesti.
Kannatamme Eurooppaa, jossa asetetaan ehdottomasti etusijalle kaikkien ihmisten ja varsinkin työttömien inhimillisen olemassaolon tarpeiden tyydyttäminen, työajan lyhentäminen ja velvollisuus työhönottoon ilman joustoa, tuotannon kehitystä seuraava palkkakehitys, yhdenmukaistava verouudistus, jossa korotetaan pääomatulojen verotusta, Tobin-vero, jolla vähennetään rahoituksellista spekulointia, ja lopuksi suunnitellun energiansäästöohjelman toteuttaminen.
Tällä politiikalla olisi asetettava oikeisiin mittasuhteisiin EKP:n kylmäverinen rahapolitiikka ja tehtävä loppu uusliberalistisista yksityistämisen ja sosiaalisen suojelun kyseenalaistamisen periaatteista.
Päätöslauselmassa käännetään selkä tällaisille suuntaviivoille.
Sen sijaan siinä hyväksytään vakauttamispolitiikka, jolla ei ole luotu muuta kuin työttömyyttä ja köyhyyttä ja joka saattaa rahapoliittisen pakkomielteensä vuoksi johtaa nykyisen elpymisen päättymiseen sen tukemisen sijasta.
Koska oikeistoliberaalit hylkäsivät esitetyt tarkistukset, äänestämme päätöslauselmaa vastaan.
. (SV) Olemme päättäneet jättää äänestämättä äänestettäessä tarkistuksesta 4, joka sisältyy parlamentin jäsen Katiforisin laatimaan mietintöön, jossa käsitellään EU:n talouskatsausta (1999).
Peruslähtökohtamme on, että erilaisten kansallisten verojärjestelmien välinen kilpailu ei ole aina paha asia ja että jäsenvaltioiden pitää jatkossakin voida säilyttää mahdollisimman paljon verotukseen liittyvää päätäntävaltaa.
Mielestämme on erittäin tärkeää, että yrittäjyyden ja työn verotusta lasketaan kansallisella tasolla lähemmäksi kilpailevien valtioiden tasoa, mutta tällaisen päätöksen ratkaiseminen kuuluu Ruotsin eduskunnalle eikä Euroopan parlamentille.
Jos valtiot saavat ratkaista vero- ja hyvinvointipolitiikkaan liittyvät kysymykset eri tavoin, ne voivat sopeuttaa politiikat kansallisiin eritystapauksiin ja käyttää erilaisia sosiaaliturvajärjestelmiä.
Verotusta saa yhdenmukaistaa Euroopan tasolla vain poikkeustapauksissa, esimerkiksi eräiden ympäristö- ja pääomaverojen kohdalla.
Vaikka pidämmekin toimivien sisämarkkinoiden kannalta välttämättömänä jonkinasteista verotuksen yhdenmukaistamista, tarkistuksessa 4 mennään mielestämme aivan liian pitkälle ja se on aivan liian epätarkka verotuksen yhdenmukaistamisen osalta.
Yhteinen päätöslauselma Erika-tankkerin haaksirikosta (B5-0181/2000)
Arvoisa puhemies, hyväksyimme Erika-tankkerin haaksirikkoa koskevan päätöslauselman solidaarisuudesta tämän ekologisen katastrofin uhreja kohtaan.
Arvostelemme kuitenkin päätöslauselman ponnettomuutta.
On yhtä tyhjän kanssa tyytyä pahoittelemaan katastrofia ja säälittelemään sen uhreja, jos ei ryhdytä toimenpiteisiin, joilla Total-yhtiö pakotetaan korvaamaan kaikki suorat ja epäsuorat seuraukset siitä saastuttamisesta, josta se on täysin vastuussa.
On pöyristyttävää, että Total jättää vapaaehtoisten ja paikallisyhteisöjen tehtäväksi aiheuttamiensa vahinkojen korjaamisen.
Aivan yhtä pöyristyttävää on se, että valtio vastaa rahoituksesta, jota ei sitä paitsi ole riittävästi ja jolla vain tuetaan peitellysti tätä rikollista toimintaa harjoittavaa yhtiötä.
Käsittelemällä pelkästään mukavuuslippulaivoja sivuutetaan se oleellinen.
Riippumatta siitä, mitä mukavuuslippulaivaa Total käyttää, syyllinen öljy-yhtiö on laajasti tunnettu ja harjoittaa toimintaa kaikissa Euroopan unionin maissa, ja asianomaiset viranomaiset voisivat halutessaan takavarikoida yhtiön kaiken omaisuuden, kunnes se suostuu maksamaan.
Ja meidän on ennen kaikkea sanouduttava irti talousjärjestelmästä, jossa yritys voi lisävoittoa saavuttaakseen saastuttaa jonkin alueen tai tuhota sen tehtaita sulkemalla.
Arvoisa puhemies, kehotan, myös Euroopan vapaa allianssi -ryhmän kumppanin, bretagnelaisen Union Democratique Brétonne -ryhmän puolesta, ryhtymään tositoimiin uusien Erika-katastrofien ennalta ehkäisemiseksi.
Sääntöjä ja valvontajärjestelmää on tiukennettava ja myös sovellettava ankarammin käytäntöön.
Silmäänpistävän selvästi kävi ilmi, että tiettyjen pelaajien on poistuttava kentältä, jotta onnistutaan pitämään huoli siitä, että alukset, jotka eivät ole merikelpoisia, eivät enää Erikan jälkeen pääse saastuttamaan Bretagnen rannikkoa.
Torry Canyonin haaksirikon jälkeen tämä on jo seitsemäs kerta, jolloin Bretagne on joutunut tekemisiin öljylautan kanssa.
Mikään toinen alue maailmassa ei ole joutunut maksamaan niin raskasta veroa saastuttavien tai vaarallisten aineiden merikuljetukselle.
Yhdessä UDB:n kanssa tuen kahta tärkeää ohjesääntöä, jotka myös mainitaan juuri hyväksymässämme päätöslauselmaesityksessä ja jotka koskevat maailman kauppalaivaston saneeraamista ja Bretagnen rannikon suojelemista.
Tahdomme saada aikaan lainsäädännön, joka koskee koko Euroopan unionin merenkulkua ja jossa otetaan huomioon kaikki tekniset, kauppaan liittyvät, sosiaaliset ja ympäristöä koskevat näkökohdat.
Mukavuuslippujen alle rekisteröityjen alusten vaarallinen toiminta on poikkeuksetta kiellettävä kaikkien 15 jäsenvaltion ja 13 ehdokasvaltion satamissa ja aluevesillä.
Toiseksi vetoamme yhdessä UDB:n kanssa siihen, että Euroopan unionin sääntöjen tarkkaa noudattamista varten on perustettava rannikkovartiostoja ja asetettava merenkulun tarkastajia, jotka toimivat aina sen valtion välittömän valvonnan alaisina, jonka aluevesistä kulloinkin on kysymys.
Hyväksymässämme päätöslauselmaesityksessä pyritään tähän ja puolueryhmämme antoikin sille sen tähden täyden tukensa.
Olen iloinen siitä, että parlamenttimme hyväksyi lähes yksimielisesti päätöslauselman Erikan öljykatastrofin aiheuttamista seurauksista, jonka laatimisessa ryhmämme oli tiiviisti mukana.
Päätöslauselmassa otetaan aiempaa päätöslauselmaamme paremmin huomioon tämän katastrofin laajuus, ja se näyttää päivä päivältä suuremmalta kuin ensimmäiset arviot antoivat olettaa, ja päätöslauselma on vaativampi, täsmällisempi ja velvoittavampi.
Tässä vaiheessa on edelleenkin vaikea arvioida kattavasti kaikille kalastus- ja vesiviljelyaloille aiheutuneita vahinkoja.
Mutta niiden tiedetään jo olevan suuret.
Uudet saasteet kasvattavat laskua päivittäin.
Ympäristön pilaantuminen ei vaikuta yksinomaan yritysten liikevaihtoon vaan myös kulttuuriarvoihin.
Merellisten tuotteiden imagolle aiheutunutta vahinkoa on tällä hetkellä vielä vaikea arvioida.
Lisäksi on otettava huomioon rannikon ja sisämaan yrityksille (tuorekalan myynti, hankinta, matkailu...) aiheutuneet vahingot sekä rannikoiden puhdistamisesta ja matkailijoiden siirtämisestä alueen yhteisöille aiheutuneet kokonaiskustannukset.
Kalastus ja matkailu, jotka muodostavat useimpien Atlantin rannikkomme alueiden kaksi oleellista voimavaraa, ovat siis kummatkin kärsineet vakavasti.
Tästä syystä saastuttaja puhdistaa -periaate ja saastuttaja maksaa -periaate on esitettävä hyvin selvästi, kuten päätöslauselmassamme tehdäänkin.
Saastuttajan on todella vastattava aiheuttamastaan katastrofista kärsineiden alueiden puhdistamisesta ja tuhoamansa luonnon tasapainon palauttamisesta.
Väestö on huolissaan korvausjärjestelmästä, koska öljyn aiheuttamien pilaantumisvahinkojen kansainvälisen korvausrahaston ensimmäiset uhreille maksamat korvaukset ovat kattaneet vain 25 prosenttia kustannuksista.
Tämä on häpeällistä.
Kaikkien uhrien on saatava ehdottomasti täysi korvaus.
Ei ole missään tapauksessa ajateltavissa, että uhrit joutuisivat kustantamaan osan vahingoista, joita heille on aiheutunut pelkästään saastuttajan huolimattomuuden vuoksi.
Päätöslauselmassamme ollaan myös tyytyväisiä tiettyjen paikallisyhteisöjen, kuten Vendéen departementin, aloitteeseen teettää tarkka arvio rannikoiden tilasta ennen ensimmäisten öljylauttojen rantautumista: tätä menettelyä on pidettävä esimerkillisenä, koska se nopeuttaa korvausten maksamista uhreille riippumatta siitä, ovatko kyseessä yksityishenkilöt vai julkiset yhteisöt.
Ja lopuksi päätöslauselmassamme ilmaistaan selvästi, että merenkulun turvallisuuden alalla on ehdottomasti päästävä yleisen vastuuttomuuden noidankehästä, siitä vastavuoroisen saamattomuuden mädästä järjestelmästä, jossa valtiot siirtävät vastuun unionille ja unioni valtioille ja josta hyötyvät eniten saastuttajat.
Jokaisen on kannettava omaan asemaansa liittyvä vastuu.
Komission jonka amerikkalaistyylinen alkeellinen reaktio ei tällä kertaa toiminut, vaikka se olisi ollut hyödyllinen on määriteltävä mahdollisimman pian yleiset puitteet merenkulun turvallisuudelle.
Niihin on sisällytettävä laivojen ikää ja ominaisuuksia koskevat vähimmäisvaatimukset, jotka ovat yhteisön vesille ja satamiin pääsyn edellytyksenä, ja yleinen ympäristövastuun periaate, jonka perusteella voidaan selvittää eri toimijoiden ja varsinkin rahtaajien vastuu ja määrätä ankaria rangaistuksia.
Komission on huolehdittava tietojen yhteensovittamisesta, se ei saa pelätä tiettyjen suurten satamien tai merkittävien laivanvarustajien välinpitämättömyyttä, ja sen on asetettava mukavuuslippulaivat keskeiselle sijalle Maltan ja Kyproksen kanssa käytävissä neuvotteluissa.
Muistutan, että Erika oli rekisteröity Vallettassa.
Jäsenvaltiot eivät tietysti myöskään saa siirtää omaa keskeistä vastuutaan unionille: satamavaltion valvonnan tiukkuus ja tehokkuus (eli riittävät varat) ovat kaikkien turvallisuuden ehtona.
Meidän on tulevien kuukausien aikana oltava erityisen valppaina, kuten olemmekin, voidaksemme varmistaa, että saastuttaja maksaa täyden korvauksen uhreille, jotka eivät ole tietenkään millään tavalla vastuussa katastrofista, ja että tällä kertaa merenkulun turvallisuudessa todella opitaan tästä öljykatastrofista, jotta saastuttajat saadaan lopullisesti luopumaan leikkimisestä rannikkojemme väestön elämällä.
Tehokkain onnettomuuksien ehkäisykeino on se, että kaikkien mahdollisten saastuttajien riskinä ovat hyvin raskaat korvaukset.
Katiforisin mietintö (A5-0017/2000)
Olemme yhtä mieltä siitä, että kalastustoiminnan harjoittajat ovat yksi kiinnostuneimmista tahoista tukemaan meriympäristön kunnioittamista.
Toisaalta on myös otettava huomioon, että merialueiden rappeutumiseen vaikuttavat monet syyt: säiliöalusten ja muiden merikuljetusalusten aiheuttama saastuminen, teollisuustoiminta, ihmisen toiminnan aiheuttama kuormitus rannikkoalueille sekä luonnollisestikin valvomaton kalastustoiminta.
On kuitenkin syytä korostaa, että pienimuotoinen rannikkokalastus on erinomainen esimerkki siitä, että kalastustoiminta ei ole välttämättä ristiriidassa kestävän, meriympäristölle ystävällisen kehityksen kanssa.
Mielestämme meriympäristön luonnonsuojeluun perustuva kalavarojen hoitopolitiikka ja kalastusyhteisöjen edut on mahdollista sovittaa yhteen.
Sitä varten on kuitenkin otettava erityisesti huomioon, että kalastustoiminnasta saatavien tulojen ja pyyntiponnistusten lisäämisen välillä on olemassa selvä yhteys.
Näin ollen on ryhdyttävä toimiin ja myönnettävä osana yhteistä kalastuspolitiikkaa tarvittava rahoitus, jonka turvin kaikille niille, jotka - kuten kalastajat - saavat toimeentulonsa pelkästään kalastustoiminnasta, voidaan taata riittävät tulot erityisesti sellaisina aikoina, jolloin kalastustoimintaa ei lainkaan voida harjoittaa tai sitä on jouduttu supistamaan.
Juuri sen vuoksi pidimme tärkeinä ehdotuksiamme, joiden tarkoituksena on tämän tavoitteen varmistaminen.
. (FR) Komission tiedonannossa luetellaan päämääriä ja aikeita ja siinä puhutaan muun muassa ponnistelujen jatkamisesta seurannan ja valvonnan alalla, pyydysten valikoivuutta koskevien uusien teknisten toimien toteuttamisesta ja voimassa olevan lainsäädännön täytäntöönpanon seurannasta.
Samanaikaisesti komissio ilmaisee kuitenkin tiedonannossaan voimattomuutensa huolehtia siitä, että voimassa olevaa lainsäädäntöä noudatetaan.
Olemassa olevia toimia ja sopivia välineitä on kuitenkin riittävästi: komissiolla on käytössään kokonainen varasto sitovia säännöksiä, toimia ja päätöksiä (sekä kansainvälisiä että yhteisön omia), jotka ovat voimassa kalastuksen ja merien luonnonsuojelun alalla.
Tehokkuus ja ylenmääräinen sääntely eivät käy käsi kädessä.
On muistettava, että merialan ammattilaiset ovat valmiita noudattamaan yhteisön lainsäädäntöä, jos sitä sovelletaan tasapuolisesti kaikissa jäsenvaltioissa, jos se on teknisesti hyväksyttävä ja soveltamiskelpoinen ja jos sillä on todellinen tieteellinen perusta.
Pidän tuomittavana sitä, että eräs Euroopan komission virkamies uskalsi julkisesti tunnustaa kalatalousvaliokunnassa, että komission tietyille tieteellisille järjestöille myöntämä rahoitus antaa mahdollisuuden valvoa niiden päätelmiä.
Tämä on hyvin vakava epäkohta: komissiolla ei tietenkään ole mitään oikeutta ryhtyä ohjailemaan tiedemiesten päätelmiä, jotta se voisi harjoittaa politiikkaa, jota se pitää toivottavana vain omien etujensa vuoksi.
Tarkasteltaessa kalastuksen määrän vähentämistä on painotettava, että kyseessä on kansainvälinen velvoite.
Mitä hyötyä olisi supistaa eurooppalaista kalastuslaivastoamme, jos kolmannet maat jatkavat samaan aikaan kalavaroja verottavaa kalastustaan?
Lisäksi on todettava, että kaupankäynnin maailmanlaajuistuminen vähentää suuresti kalastustoiminnan seurannan ja valvonnan tehokkuutta.
Jälleenlastauksista on tullut hyvin yleinen käytäntö, ja jonkin jäsenvaltion saaliit, joita ei voida kuljettaa unioniin TAC-kiintiöiden (suurin sallittu saalis) täyttymisen vuoksi, tulevat sinne tuontitavaroina tai toisen jäsenvaltion saaliina.
Jälkimmäistä tapahtuu hyvin usein yrityksissä, joiden pääoma on peräisin muusta jäsenvaltioista kuin kalastusaluksen lippuvaltiosta (kyseessä on itse asiassa peitelty kiintiöiden kiertäminen).
Merellisiä tuotteita sisältävän ravinnon turvaamisella on myös erittäin suuri merkitys.
Merellisten tuotteiden myönteinen kuva on säilytettävä ja epäterveellisten elintarvikkeiden myynti on estettävä Euroopan unionissa.
Unioni kansakuntien Euroopan puolesta -ryhmän jäsenet äänestävät näin ollen tätä mietintöä vastaan, koska siinä ei tuoda esille komission tiedonannon puutteita ja koska se lisää Natura 2000 -verkon rajoituksia kalastusalalla.
Äänestys on päättynyt.
Istuntokauden keskeyttäminen
Istuntokausi on keskeytetty.
Istuntokauden uudelleenavaaminen
Julistan Euroopan parlamentin 2. maaliskuuta keskeytetyn istuntokauden uudelleen avatuksi.
Arvoisa puhemies, kysymys on oikeastaan asiasta, joka on tapahtunut viime istunnon jälkeen, ja nimenomaan naisten oikeuksien valiokunnan järjestämästä kuulemistilaisuudesta.
Parlamentin arvostus oli suuressa vaarassa kokea kolauksen.
Kävi nimittäin ilmi, että täysistuntojen aikana prostituutio lisääntyy suuresti täällä Strasbourgin alueella.
Pyydänkin teiltä hyvin hartaasti, että selvitätte Strasbourgin viranomaisilta, liittyykö asiaan rikollisuutta ja esiintyykö tässä yhteydessä naisilla käytävää kauppaa tai myös prostituutioon pakottamista.
Mielestäni olisi ehdottomasti tarpeen antaa julkiselle mielipiteelle selkeä merkki siitä, että kannamme asiasta huolta ja että Euroopan parlamentille ei voi olla yhdentekevää, mitä julkisuudessa kerrotaan siitä, mitä täällä pidettävien täysistuntojen liepeillä tapahtuu.
Kiitos, jäsen Gröner.
Haluaisin sanoa teille lisäksi, että olin teidän tavoin hyvin järkyttynyt tästä tiedosta ja että olen jo kirjoittanut tästä asiasta Strasbourgin kaupunginjohtajalle, jotta voisimme saada siitä täyden selvyyden.
Olen täysin samaa mieltä huomautuksistanne, ja ryhdyin toimiin jopa ennen kuin ehditte esittää pyyntönne.
Ilmoitan teille tietenkin vastauksesta, jonka kaupunginjohtaja varmasti antaa.
Saamme näissä työjärjestyspuheenvuoroissa hyvin usein huonoja uutisia, mutta minulla on erittäin hyviä uutisia hollantilaisille kollegoillemme.
Heillä on nyt kaksi televisiokanavaa.
(Suosionosoituksia ja naurua) Kvestorit työskentelevät ahkerasti asian hyväksi, ja odotamme parhaillaan suomalaista televisiokanavaa.
Meillä on myös kaksi saksalaista kanavaa, joten nautinnollisia katselutuokioita teille kaikille.
Toivottavasti nautitte niistä.
Kvestori Banotti, olen siitä äärettömän iloinen, ja mielestäni kollegat, joita asia koskee, voivat kiittää kvestoreitamme erittäin lämpimästi.
Arvoisa puhemies, haluaisin vain lisätä muutaman sanan siihen, mitä jäsen Gröner sanoi.
Olemme nimittäin kuulleet, että prostituoituja saapuu valtavasti varsinkin Itä-Euroopasta Brysseliin ja Strasbourgiin istuntojaksojen aikana tämä asia ei siis koske pelkästään Strasbourgia.
Te tiedätte, että nämä naiset joutuvat kärsimään hirveistä asioista, että heitä kidutetaan ja että heidän perheitään uhataan.
Tämä asia ei koske pelkästään Strasbourgia.
Mielestäni meidän kaikkien on pohdittava tätä asiaa yhdessä, ja parlamentin on tuomittava tämä tilanne ja varsinkin osallistuttava täysipainoisesti tähän nykyajan orjuuden torjuntaan.
Jäsen Roure, kiitos tästä lisätiedosta.
Tarkastamme asian siis myös Brysselin osalta, ja katsomme sitten, mitä on syytä tehdä.
Arvoisa puhemies, haluaisin kaikkien hollantilaisten kollegojen nimissä kiittää sydämellisesti Banottia siitä, että hän toiminut niin tehokkaasti, että voimme nähdä nyt kaksi hollantilaista televisiokanavaa.
Arvoisa puhemies, haluaisin puhua aivan toisesta aiheesta, joka koskee Irania.
Eri poliittisten ryhmien välillä on luullakseni käyty keskusteluja, samoin puheenjohtajakokouksessa, ja haluaisin vedota teihin täällä täysistunnossa, että kirjoittaisitte Iranin tasavallan presidentille Khatamille niiden viiden heinäkuussa 1999 pidätetyn opiskelijan kohtalosta, jotka ovat edelleen vankilassa ja joista yksi on saanut kuolemantuomion.
Mielestäni te voisitte Euroopan parlamentin puhemiehenä pyytää presidentti Khatamia edes lykkäämään tämän iranilaisopiskelijan kuolemantuomion täytäntöönpanoa.
Kiitän teitä, jäsen Jonckheer.
Teen erittäin mielelläni, kuten pyydätte.
Arvoisa puhemies, mielestäni parlamentin jäsen Banottin ei pidä juhlia tänään sen vuoksi, että hän on hankkinut kaksi hollantilaista kanavaa.
Olisi ollut parempi, jos hän olisi hankkinut jokaiselle kielelle oman kanavan.
Toivon, että saamme ensi kerralla tanskankielisen televisiokanavan.
Kiitos, jäsen Blak.
Kvestori Banotti, huomaattehan, että teillä on vielä paljon työtä jäljellä.
Arvoisa puhemies, minä olen oppinut täällä Euroopan parlamentissa uuden käyttäytymismallin, täällä pitää aina kiittää.
Minäkin haluaisin kiittää siitä, että täällä näkyy suomalainen televisiokanava.
Minä kiitän siitä, että jo viime kerralla siinä oli ääni, ja minä kiitän siitä, että tänäkin päivänä siitä kuuluu ääni, mutta meillä kotona televisiosta näkyy kyllä myös kuva.
Minä toivoisin, että täällä näkyisi suomenkieliseltä televisiokanavalta myös kuva, eikä kuuluisi vain ääni.
Sitten minä haluan kiittää myös siitä, että hanoista tulee kylmää vettä.
Meillä kotona tulee kyllä myös lämmintä vettä, mutta parempi on, että tulee edes jotain vettä.
Kiitos, jäsen Seppänen.
Eurooppa-neuvoston ylimääräinen kokous (Lissabon 23. ja 24. maaliskuuta 2000)
Esityslistalla on seuraavana neuvoston ja komission julkilausumat Eurooppa-neuvoston ylimääräisestä kokouksesta, joka pidetään Lissabonissa 23. ja 24. maaliskuuta.
Minulla on suuri ilo antaa heti puheenvuoro pääministeri António Guterresille.
Kiitän neuvoston puheenjohtaja Antonio Guterresia, ja annan heti puheenvuoron komission puheenjohtaja Romano Prodille.
. (IT) Arvoisa puhemies, aivan ensimmäiseksi haluaisin lämpimästi kiittää pääministeri Guterresia Lissabonin huippukokousta varten tehdystä aloitteesta ja haluaisin onnitella häntä valmistelutöiden laadusta.
Olemme täysin samaa mieltä hänen analyysistään, jonka saimme kuulla ja joka otettiin vastaan hyvin lämpimästi, ja tuemme hänen aloitettaan.
Uskon, että kykenemme yhdessä tekemään Lissabonin huippukokouksesta menestyksen.
Rajaan puheenvuoroni sen panoksen esittelemiseen, jonka komissio tuo Lissaboniin: pitkän aikavälin strategiamme ja visiomme tästä huippukokouksesta.
Lissabonissa meidän pitää päättää eräästä hyvin yksinkertaisesta asiasta, eli siitä, onnistuuko Eurooppa valloittamaan takaisin pitkään menetettynä olleen johtavan asemansa talouden ja tietotekniikan alalla.
Tämä riippuu meistä ja siitä taloudellisesta kehityksestä, jonka kykenemme tarjoamaan eurooppalaiselle järjestelmälle; se riippuu siitä työllisyysasteesta, jonka onnistumme luomaan, kansalaistemme koulutustasosta, työväenluokkamme koulutuksesta.
Nämä eivät ole uusia aiheita, kuten pääministeri Guterres totesi. Aikomuksemme ei olekaan tehdä uutta Luxemburgin, Cardiffin, Kölnin kaltaista harjoitusta, vaan haluamme käsitellä näitä jo käsittelemiämme aiheita täysin uuden lähestymistavan avulla: emme käsittele yhtä aihetta kerrallaan vaan kaikkia yhdessä, jotta voisimme vihdoin rakentaa toimenpidejärjestelmän.
Teemme sen nyt, koska nyt on se hetki, jolloin kaikki nämä asiat voivat onnistua.
Meillä onkin nyt edessämme ainutlaatuinen tilaisuus, joka on rakennettu lähimenneisyydessä toteutetun viisaan politiikan pohjalta: meillä on alhainen inflaatio, maksutase on kaiken kaikkiaan terveellä pohjalla, julkinen talous on tasapainossa, ja meillä on vihdoin yksimieliset ennusteet hyvin voimakkaasta taloudellisesta kasvusta, ennusteet, jotka eivät kuitenkaan merkitse varmuutta taloudellisesta kasvusta, kuten Portugalin pääministeri painotti.
Edellisen sukupolven aikana eurooppalaiset tutkijat eivät koskaan olleet niin yksimielisiä mahdollisesta pitkään kestävästä korkeasta kasvusta kuin me olemme nyt.
Tämä kasvu ei pysähtynyt eikä inflaatio kasvanut edes polttoaineen hinnan noustessa, kuten oli pelättävissä.
Mutta on olemassa eräitä huolestuttavia merkkejä, jotka eivät kuitenkaan estä meistä jatkamasta kehityspolitiikkaa, kuten olimme aikoneet ja suunnitelleet.
Lissabonin haasteet ovat siis hyvin yksinkertaisia: tietotekniikan tuomaan haasteeseen meidän pitää vastata saavuttamalla takaisin menetettyä maaperää tietämyksen, tietojen, tekniikan, erityisesti tietotekniikan uudistusten alalla.
Näin voimme palata johtoasemaan; tästä syystä loimme eEurope-aloitteen, jonka ansiosta komissio on päättänyt antaa konkreettisen esimerkin uudistaessaan hallintoansa.
Me sitouduimme ja tämä on sitoumus, jonka vahvistan teidän edessänne luomaan komission, voisimme pikemminkin sanoa e-komission, siinä mielessä, että yhdenkään hankintoja, tutkimusta ja muita asioita koskevan raportin ei tarvitse enää kulkea paperiteitse vaan suoraan sähköteitse.
Tämä on hyvin monimuotoinen ponnistus, jonka kuitenkin kykenemme toteuttamaan, koska meillä on hyvin täsmällinen tehtävä, rajattu ulottuvuus ja korkea kulttuurin taso.
Tämä voi toimia merkittävänä esimerkkinä kaikille Euroopan hallituksille ja kaikille niille hallintojärjestelmille, joiden kanssa meidän pitää olla keskinäisessä vuorovaikutuksessa paperin sijasta sähkön välityksellä.
Tämän lisäksi meillä on sosiaalinen haaste; meidän pitää näet kukistaa työttömyys ja sosiaalinen syrjäytyminen.
Puheenjohtaja Guterresin puheessa on havaittavissa systemaattinen lähestymistapa, joka perustuu tekniikan uudenlaiseen käyttöön, mutta myös laajaan sitoumukseen, jotta tämä tietotekniikka ei aiheuta uudelleen sosiaalista syrjäytymistä, joka oli todellinen 1980-luvun kehityksen riskitekijä, mutta joka on ollut sitä myös viimeaikaiselle kehitykselle.
Minun on sanottava, että olen erittäin huolissani siitä, että eurooppalaisessa yhteiskunnassa esiintyvä kahtiajakautuminen tulojen perusteella kasvaa koko ajan eikä vähene: tämä sosiaalisen kahtiajakautumisen näkökohta on erittäin merkittävä kysymys, ja se täytyy koko ajan pitää mielessä, mikäli emme halua ajautua sellaiseen yhteiskuntaan, joka on lyhyessä ajassa jakautunut kahtia.
Edessämme on siis huippukokous, jossa käsitellään kestävää kasvua ja työllisyyttä; meidän pitää ja me voimme vahvistaa, että on mahdollista saavuttaa työllisyyttä koskeva tavoite sen mukaan, mitä olemme tehneet ja jotkut ovat myös jonkin verran vastustaneet tekojamme.
Tämän vaiheen läpikäyminen on ollut melko monimutkaista, mutta voin vakuuttaa teille, että tässä tavoitteessa ei ole mitään epärealistista.
Se on konkreettinen tavoite, koska meillä on vankka makrotaloudellinen ympäristö, johon meidän pitää nyt lisätä Lissabonin huippukokous, eli inhimilliset voimavarat ja uusia ideoita markkinoiden ja tutkimuksen sekä tietojen hyödyntämisestä.
Inhimilliset voimavarat merkitsevät opetusta, koulutusta, sosiaalisen aseman uudistusta ennen kaikkea vanhenemisen tuoman ongelman ratkaisemiseksi.
Emme aina kykene ratkaisemaan menestyksekkäästi tätä ongelmaa, joka koskee kaikkia maita ja joka päivä päivältä muuttuu yhä vakavammaksi.
Ongelma on jo aivan meidän edessämme.
Luotan siihen, että voimme Lissabonissa ottaa askeleen eteenpäin ja koota yhteen esimerkkimme esikuva-analyysistä (benchmarking) ja tätä niin merkittävää aihetta koskevat ehdotukset.
Markkina-alueen osalta tehtävää on vielä paljon. Ei pidä paikkaansa, että olemme jo saavuttaneet täydelliset yhteismarkkinat.
Tarvitsemme vielä muitakin rakenteellisia uudistuksia; meidän pitää täydentää ennen kaikkea tilannetta palveluiden, sähköisen kaupankäynnin, energian ja kuljetuksen alalla; on vielä monia julkisia palveluita, jotka eivät ole muuttuneet osaksi kilpailun ja täydellisen tehokkuuden järjestelmää.
Mikäli haluamme pysäyttää inflaation korottamalla polttoaineen hintaa, meidän pitää toimia eurooppalaisella ja kansallisella tasolla näiden palvelujen parantamiseksi, mikä koskee siis myös rahoitus- ja pankkipalveluja.
Me siis tarvitsemme ja tämä on tärkeätä sanoa, sillä pysähdystila on jatkunut jo jonkin aikaa eurooppalaisen yhtiön yhtiöjärjestystä, eurooppalaista patenttia, markkinoita, jonka pääomat ovat juoksevampia sekä parempia sääntöjä sopimuksentekoa varten.
Nämä ovat sellaisia toiminnallisia seikkoja, joita emme voi välttää.
Komissiossa me teemme oman osuutemme, ja kuten sanoin teille vähän aikaa sitten, ryhdymme käyttämään tätä uutta tietotekniikkaa komission sisällä kaikissa toimenpiteissämme ja suhteissamme ulkopuolisiin tahoihin.
Jotta kuitenkin voisimme olla tehokkaan hallintojärjestelmän malli, meidän pitää pyrkiä toimimaan siten, että samoin tapahtuu koko maanosassa, jotta voisimme toimia tietämystä ja teknologiaa moninkertaistavana välineenä.
Tässä asiassa meidän pitää panna liikkeelle yksittäiset kansalaiset, paikalliset viranomaiset, kansalliset hallitukset, yritykset ja ammattijärjestöt.
Kuten puheenjohtaja Guterres jo sanoikin, tämän kaiken rakentaminen verkostoksi on Lissabonin kokouksen ensisijainen pyrkimys.
Tulosten saavuttamiseksi tarvitaan uutta menettelyä, ja kuten Portugalin pääministeri täsmensi puheensa viimeisessä kohdassa, hyvin selkeitä makrotaloudellisia malleja tämän toiminnan toimintojen eteenpäin viemiseksi.
Emme siis pane alkuun uutta prosessia, emmekä tuo mitään uutta, vaan ensimmäistä kertaa yhdistämme olemassa olevat prosessit, ja meillä on mahdollisuus onnistua.
Meidän pitää kuitenkin tehdä yksi uusi asia: meidän pitää löytää keino mitata nämä edistysaskeleet, olla konkreettisia kansalaistemme edessä ja hyödyntää siis esikuva-analyysiä sana, joka vielä jokunen vuosi sitten oli täysin tuntematon tai yksinkertaisempia sanoja käyttääkseni, vertailla ja mitata näitä asioita ehdottoman yhtenäisesti.
Meidän pitää armottomasti ja vakavasti tajuta, mitkä ovat ne lukuisat alat, joilla olemme menettäneet jalansijaa: riittää, kun ajattelee bioteknologian alaa, jossa viime vuosien aikana olemme havainneet suhteellisen paljon epäonnistumisia; meidän pitää levittää kaikilla aloilla parhaimpia käytäntöjä ja pyrkiä esittämään ne eurooppalaisella tasolla.
Odotamme Lissabonilta sitä, mitä olemme yhdessä pyrkineet valmistelemaan josta voin vain olla kiitollinen Portugalin puheenjohtajavaltion kanssa, eli täsmällisiä toiminnallisia sitoumuksia, selkeitä päämääriä, rajoitettua määrää toimenpiteitä, kuitenkin konkreettisia ja mitattavissa olevia toimenpiteitä, jotta voisimme vauhdittaa muutosta ja saavuttaa edistysaskeleita, sillä näiden vuosien aikana päätetään seuraavan vuosisadan johtoasemasta.
Me voimme saada suuren ja vahvan Euroopan, josta vallitsee yhtenäinen näkemys, ainoastaan silloin, jos onnistumme jälleen tarjoamaan kansalaisillemme ilon, jonka tämän menettämämme johtoaseman uudelleen saavuttaminen tuo.
Kiitän komission puheenjohtajaa, ja annan heti puheenvuoron jäsen Suomiselle, joka puhuu PPE-DE-ryhmän puolesta.
Arvoisa puhemies, arvoisa neuvoston puheenjohtaja pääministeri Guterres, arvoisa komission puheenjohtaja Prodi, Euroopan kansanpuolueen ja Euroopan demokraattisen ryhmän puolesta voin varmasti sanoa, että yhdymme pääsääntöisesti niihin ajatuksiin, joita te molemmat arvoisat puheenjohtajat olette esittäneet.
Onnittelen ryhmäni puolesta puheenjohtajavaltio Portugalia Lissabonin kokouksen järjestämisestä, ja toivotamme tietysti onnea ja menestystä, jotta hyvät pyrkimykset toteutuisivat.
Haluaisin tuoda esille muutamia painotuksia meidän puoleltamme.
Unionin kansalaisten hyvinvoinnin kannalta tärkeintä on pyrkiä ylläpitämään kestävää taloudellista kasvua unionin alueella samalla kun huolehditaan siitä, että hyvinvoinnin alueellinen tasa-arvo paranee ja yhä useampi ihminen saa tyydyttävän toimeentulon oman työnsä kautta joutumatta turvautumaan yhteiskunnan apuun.
Prosessit, jotka yhteisillä päätöksillä on laitettu alulle parantamaan työllisyyttä, voimistamaan talouden uudistumista ja parantamaan sosiaalista yhteenkuuluvuutta unionin alueella, ovat äärimmäisen tärkeitä.
On oikein, että Lissabonin kokous tämän kuun lopulla pysähtyy tarkastelemaan, missä mennään.
Näiden prosessien monimuotoisuudesta huolimatta niillä tulee olla yksi yhteinen tarkoitus: parantaa ihmisten elämisen laatua unionin alueella.
Me emme kuitenkaan kaipaa uusia muotoja, uusia työryhmiä tai uusia foorumeita päästäksemme tähän päämäärään.
Välineet ovat varmasti kaikkien tiedossa.
Usein kuitenkin kansalliset näkökohdat, joskus myös ideologinen vastarinta, aiheuttavat sen, että näitä välineitä ei käytetä.
Tärkeintä on nyt kiihtyvällä nopeudella raivata esteet todellisen eurooppalaisen kotimarkkina-alueen luomiselta, sen sijaan että me liikumme vielä monella sektorilla viidentoista erillisen kotimarkkinan puitteissa.
Kun sisämarkkina-ajatusta lähdettiin viemään voimallisesti eteenpäin 1980-luvulla, voitiin vielä liikkua kuvainnollisesti höyryveturin vetämän paikallisjunan nopeudella määränpäätä kohti.
Nyt - elektronisen kaupan tehdessä nopeasti tuloaan ja tiedonsiirron prosessoimisen ja hyötykäytön nopeuden ollessa aivan toisella tasolla - tarvitaan vähintäänkin Mika Häkkisen formula-auton nopeus; meidän on kuitenkin on oltava varmoja, ettei moottorin driving force lopu päättäjiltä ennen maaliintuloa.
Miten voimme kuvitella pystyvämme luomaan maailman kilpailukykyisimmän talousalueen, ellemme uskalla vapauttaa kilpailua alueen sisällä?
Tietoliikenteen jo sovittu kilpailulle avaaminen samoin kuin energiasektorin kilpailuttaminen luovat uusia tarpeellisia työpaikkoja ja laskevat hintoja sekä teollisuudelle että kuluttajille.
Samoin pienteollisuuden ja keskisuuren teollisuuden esteiden raivaaminen - olivatpa kyseessä viranomaismenettelyiden monimutkaisuus, riskipääoman saanti tai verotuskysymykset - on keskeisellä sijalla kilpailukyvyn ja hyvinvoinnin parantamisen tiellä.
Globaalisen kilpailukyvyn parantamisen piiriin kuuluu myös kohtuullinen veroharmonisointi sekä sosiaalisen järjestelmämme modernisointi siten, että ainakin unionin korkeiden veroasteiden maat voivat alentaa työllisyyttä rajoittavaa veroastetta.
Perusta luodaan kuitenkin koulutuksella ja tutkimuksella.
On aivan oikein pyrkiä nopeasti luomaan tiedon infrastruktuuri, johon yhtä hyvin yksityiset, koulut kuin yrityksetkin voivat kohtuukustannuksin tai ilmaiseksi liittyä.
Erityisesti on kiinnitettävä huomiota tulevaisuuden kannalta lupaavien työllistämisalojen resurssien luomiseen ja ylläpitämiseen.
Näitä löytyy luonnollisesti tietoteknologian, sähköisen kaupan, turismin ja esimerkiksi vanhusten palveluiden alalta, kun väestömme kieltämättä koko ajan ikääntyy.
Kahta asiaa on korostettava niin meidän kuin komission ja neuvostonkin, ja siitä on aina muistutettava.
Nämä tehtävät kuuluvat aina valtaosin jäsenvaltioille - olivatpa kysymyksessä koulutus ja tutkimus, kilpailun lisääminen tai yrittämisen esteiden poistaminen.
Koordinointi on luonnollista useilla aloilla myös unionin tehtävien puitteissa päällekkäisyyksien välttämiseksi, mutta terve ja rehti kilpailu on vielä sitäkin tärkeämpää myös useilla ei-kaupallisilla aloilla.
Benchmarking ja best practise -menetelmien käyttö, jota komissio suosittaa, vaatii puolestaan suurta avoimuutta Euroopan laajuisesti niillä aloilla, jotka eivät kuulu yritysten liikesalaisuuksien piiriin.
Euroopan kansanpuolueen ja Euroopan demokraattien ryhmä korostaa pyrkimystään kehittää sosiaalista tai, kuten nykyään sanotaan, ekososiaalista markkinataloutta, joka ottaa huomioon koko yhteiskunnan hyvinvoinnin, myös ympäristön.
Tavoitteemme toteuttamisessa korostamme eurooppalaisen yhteiskuntamallin tärkeyttä, mutta samalla sitä, että se ei voi olla jäykkä, pysähtynyt järjestelmä, joka pohjautuu yhteiskunnassa saavutettuihin etuihin, vaan sen täytyy kehittyä yhteiskunnan muuttuessa.
Sosiaalisen eurooppalaisen yhteiskuntamallin modernisointi, sen tehokkuuden lisäys on kilpailukykymme kannalta yhtä tärkeää kuin talouden vastaava modernisointi.
Työnteon täytyy olla mielekkäin tapa perheiden hyvinvoinnille, mutta jos se ei ole todellakaan mahdollista, on yhteiskunnan tukiverkko paikalla estämässä syrjäytymisen.
Eräs työtapojen muutos on vaarassa muodostua sosiaaliseksi epäkohdaksi ihmissuhteiden myönteisen kehittymisen kannalta: tietoliikenne, internet, päätteet, joilla työskentelemme, ja nyt jo vanhalta tuntuva televisio uhkaavat tehdä ihmisen ja koneen välisen suhteen keskeiseksi yhteiskunnassa.
Tärkeintä ovat kuitenkin ihmisten väliset kypsät suhteet perheessä, työpaikalla, yhteiskunnassa ja kansainvälisessä kanssakäymisessä.
Kun korostamme koulutuksen merkitystä, on syytä jo varhain pyrkiä saamaan nuorisomme tiedostamaan tämä asia.
Komissio viittaa mielestäni hyvin vajeisiin, jotka estävät työllisyyden kasvun unionin alueella.
Yhtenä mainitaan osaamisvaje.
Viidentoista miljoonan työttömän unionissa on jo nyt noin yhden miljoonan työntekijän vajaus aloilla, joilta puuttuu osaamista.
Jotkut ehdottavat eliittikoulutetun työvoiman tuontia unionin alueelle.
Kysyn, onko tämä oikeudenmukaista niitä meitä kehittymättömämpiä maita kohtaan, joilta näin ryöstäisimme aivokapasiteettia?
YK taas on viitannut siihen, että Euroopassa on parin vuoden kuluttua neljänkymmenen miljoonan työntekijän vajaus demografisen kehityksen vuoksi.
On vaikeata harjoittaa maltillista, tuloksiltaan hidasta politiikkaa, jota on tehtävä tässä ja nyt, jos esitämme Euroopan kansalaisille tällaisen tulevaisuuden kuvan, kun he itse pelkäävät työpaikkojensa puolesta.
Arvoisa puhemies, tämänpäiväinen keskustelu on tervetullut, tarpeellinen ja ajankohtainen.
Me kaikki tiedostamme, että talouden elpymisestä huolimatta Euroopan unioni ei edelleenkään täytä kovinkaan monen ihmisen odotuksia; EU ei yksinkertaisesti täytä ainakaan 15 miljoonan työttömän kansalaisen odotuksia.
Tämä on loukkaus yksilöllistä ja kollektiivista ihmisarvoa kohtaan, ja arvoisa pääministeri, meillä on sen takia ainakin 15 miljoonaa syytä jatkaa hanketta, jota olette esitellyt meille tänään.
Minäkin pidän myönteisenä sitä, että olette tullut parlamenttiin käymään vuoropuhelua kanssamme ennen huippukokouksenne alkua.
Potentiaali on selvä: jos Euroopan unioni soveltaisi jäsenvaltioissaan niitä parhaita käytäntöjä, joita sen nykyiset jäsenvaltiot ja sen kilpailijat jo soveltavat, meillä olisi 30 miljoonaa työpaikkaa enemmän kuin nykyisin, kaksi kertaa enemmän kuin nykyisin on työttömiä.
Tämä potentiaali voitaisiin toteuttaa käytännössä, jos saamme politiikat ja menetelmät kohdalleen.
Arvoisa pääministeri, te ja puheenjohtaja Prodi olette määritelleet Lissabonin tehtävän oikein: se on eurooppalaisen politiikan siirtäminen kohti uutta käytäntöä, kohti uutta mallia.
Me ELDR-ryhmän jäsenet olemme sitä mieltä, että unionin tehtävänä tässä vaiheessa on kehittää tätä uutta mallia niin, että ymmärretään, että on olemassa mahdollistava Eurooppa: Eurooppa, joka mahdollistaa sen, että kansalaiset voivat käyttää koko potentiaaliaan.
Jos lisäämme johdonmukaisuutta esikuva-analyysin avulla, jaamme parhaita käytäntöjä ja parannamme strategista yhteistyötä ja koordinaatiota, EU voi olla tärkeä tekijä uuden taloudellisen dynamiikan vapauttamisessa.
Liian suuri osa Euroopan markkinoista on edelleen liian hajautunutta.
Liian harvat eurooppalaiset pienet ja keskisuuret yritykset pääsevät alansa huipulle.
Euroopassa on liian vähän yrittäjiä.
Euroopassa on liian vähän yrittäjyyttä.
Arvoisa pääministeri, olette itsekin huomauttanut, että Euroopan pääomamarkkinoilla on liian vähän riskipääomaa.
Teemme liian vähän tutkimus- ja kehittämistyötä niin yksittäisten jäsenvaltioiden kuin unioninkin tasolla.
Siitäkin vähästä liian vähän näkyy markkinatuotteissa ja -palveluissa.
Lissabonin haasteena on hahmotella politiikka ja menetelmät näiden puutteiden korjaamiseksi ja tämän mahdollisen dynamiikan vapauttamiseksi.
Tässä olisi todellakin kyse mahdollistamisesta.
Se, että pystymme antamaan ihmisille työpaikkoja, on paras aseemme sosiaalisen syrjäytymisen torjunnassa.
Tämän uuden mallin täytyy myös ehdottomasti olla ihmiskeskeinen, ja siinä täytyy tarkastella elinikäisen oppimisen käsitettä, panostaa joustavuuteen koulutuksen ja ammatillisen koulutuksen kautta sekä panostaa itsensä kehittämiseen ja yksilön mahdollisuuksiin.
Jäsen Barón Crespo kuvasi sitä sosiaalidemokraattiseksi hankkeeksi.
Minä kutsuisin sitä pikemminkin valistuneeksi liberaaliseksi hankkeeksi.
Talousarvion ja terveen makrotalouspolitiikan rajoitusten puitteissa - korostan niitä, kuten myös puheenjohtaja Prodi - eurooppalaiset yhteiskuntamallimme tarjoavat tietyssä mielessä turvaverkon.
Passiivinen riippuvuus sosiaaliturvasta ei kuitenkaan riitä monille syrjäytyneille ja pitkäaikaistyöttömille, nuorille, naisille ja muille syrjäytyneille ryhmille.
Se on loukku.
Meidän täytyy vapauttaa tämä uusi dynamiikka yksilön tasolla sanomalla, että resurssit ovat olemassa jopa terveen rahatalouden puitteissa.
Niitä kuitenkin käytetään passiivisesti.
Ne täytyy muuttaa aktiivisiksi hyvinvointimalleiksi, jotka rohkaisevat kaikkia kynnelle kykeneviä ihmisiä toimimaan ja suojelevat edelleen niitä, jotka eivät kykene siihen.
Voimme parhaiten varmistaa työttömyyden torjunnan ja edistää Euroopan sosiaalista yhteenkuuluvuutta runsaasti työpaikkoja tarjoavan talouden ja kestävien hyvinvointimallien avulla.
Lopuksi sanoisin tietoyhteiskunnasta, että on aivan selvää, että meidän täytyy muuttaa ajattelutapaamme paitsi teknologisella myös sosiaalisella tasolla.
On aivan selvää, että meidän täytyy muuttaa vanhat sosiaalimenomallit uusiksi taloudellisiksi ja sosiaalisiksi mahdollisuuksiksi.
Meidän täytyy päästä eroon niistä politiikoista ja menetelmistä, joiden takia kokonainen eurooppalaisten sukupolvi on jäänyt maailmassa kakkoseksi.
Voimme tehdä niin, jos mahdollistamme sen, että Eurooppa ja sen kansalaiset voivat käyttää koko potentiaaliaan.
Jos Lissabonissa päästään täällä tänään mainittuihin tavoitteisiin, se tulee olemaan tärkeä askel matkalla kohti mainitsemani dynamiikan vapauttamista.
Arvoisa pääministeri, haluaisimme uskoa teidän tavoin ja puheenjohtajavaltio Portugalin tavoin, että Eurooppaa on rakennettava sivilisaationa, jonka taloudellinen ja sosiaalinen kukoistus perustuu tietojen ja taitojen, kulttuurisen moninaisuuden ja yhteenkuuluvuuden arvon nostamiseen ja joka on aktiivisessa osassa edistettäessä tasapainoisempaa, rauhanomaisempaa ja solidaarisempaa maailmanjärjestystä.
Haluaisimme myös uskoa teidän tavoin, että on olemassa selvä ja yksimielinen tietoisuus siitä, että niiden muutosten laajuus, joihin on syytä varautua välttämättömän ammattitaidon osalta, jotta pystyttäisiin vastaamaan yritysten uusiin teknisiin haasteisiin, sisältää myös uusien yhteiskunnallisten syrjäytymisprosessien vaaran, kuten myös sanoitte.
Haluaisimme uskoa tähän, mutta emme voi.
Miksi emme?
Koska tiedämme, että uudenlainen talous mahdollistaa kyllä uusien suunnittelu- ja tietotekniikkatyöpaikkojen syntymisen.
Panemme merkille sen kuumeisen liikehdinnän, jossa yhä useammat pitävät elämäntehtävänään sijoittajan työtä ja jossa pk-yritysten perustamisilmiö laajenee, mutta tunnemme myös sen vaihtuvuuden, joka on ominaista puhelinkeskuksille niiden hirvittävien työolojen takia, jotka vallitsevat näissä uusissa Taylorin järjestelmän mukaisissa ja satojatuhansia työntekijöitä työllistävissä temppeleissä.
Tiedämme, että yli puolet Euroopan unionissa nykyisin luotavista työpaikoista on epävarmoja, tilapäisiä ja osa-aikaisia, mikä ei ole näissä työpaikoissa työskentelevien henkilöiden toiveiden mukaista, ja että nämä työpaikat eivät siis takaa työpaikkojen haltijoille henkilökohtaisen itsenäisyyden edellytyksiä eivätkä usein myöskään sellaisia tuloja, jotka mahdollistaisivat heidän kunnollisen toimeentulonsa.
Tiedämme, etteivät uudet tekniikat itsessään paranna demokratiaa vaan lisäävät ainoastaan sellaisten kansalaisten yhteistä ja henkilökohtaista itsenäisyyttä, jotka ovat sopeutuneet parhaiten yhteiskuntaan.
Tiedämme, että julkisten palvelujen yksityistäminen vaarantaa sosiaalisen ja alueellisen yhteenkuuluvuuden, ja tiedämme myös, että komissio ehdottaa tämän yksityistämisprosessin nopeuttamista.
Tiedämme, että työnantajia edustava UNICE ilmoittaa avoimesti kantansa asiakirjoissa, joissa valmistellaan Brysselissä kesäkuussa pidettävää liiketoimintaa käsittelevää eurooppalaista huippukokousta: näissä asiakirjoissa vaaditaan, että julkisviranomaiset poistavat kaikki liiketoiminnan kehityksen työoikeudelliset sekä sääntelyyn ja verotukseen liittyvät esteet ja investoivat massiivisesti kysynnän vahvistamiseen.
Tiedämme lopuksi, että sen, joka väittää vastaavansa kansalaisten tarpeisiin, on ensin taattava näiden täysipainoinen osallistuminen julkisten politiikkojen valintaan.
Tiedämme kaiken tämän.
Emme ole kuitenkaan lukeneet emmekä kuulleet mitään siitä, että korkean tason asiantuntijaryhmän antamaa suositusta olisi otettu huomioon, asiantuntijoiden, joiden mukaan tietoyhteiskunnan täysi taloudellinen menestys edellyttää, että tällainen yhteiskunta perustuu kansalaisten todellisiin tarpeisiin pikemminkin kuin pelkkiin teknologiateollisuuden alan markkinavoimien vaatimuksiin.
Emme ole kuulleet, että uusien tietotekniikoiden käytön kaikkia todellisia kansalais- ja yhteisvastuullisia kokeiluja tuettaisiin, emmekä ole kuulleet myöskään, että kaikkien kansalaisten oppimisen ja tiedottamisen hyväksi toimivien yhdistysten asemaa edistettäisiin.
Emme ole kuulleet, että julkista rahoitusta voitaisiin irrottaa sellaisia tuotteita ja palveluja koskevien innovaatioiden edistämiseen, joilla voidaan parantaa yhteiselämämme laatua.
Emme ole kuulleet, että yleisiä tietoliikennepalveluja määriteltäisiin uudelleen, jotta kaikille voitaisiin antaa mahdollisuus käyttää Internetiä mahdollisimman hyvän teknisen laadun oloissa ja kohtuullisin hinnoin.
Emme ole sanalla sanoen kuulleet, että kansalaiset veisivät voittoa kyseisen kaupankäynnin asiakkaista.
Emme ole kuulleet, että lasten köyhyyden ilmoitetun ja myönteisen poistamistavoitteen ohella vahvistettaisiin henkilöiden itsenäisyyttä siten, että jokaisessa jäsenvaltiossa taattaisiin kunnollinen vähimmäisperustulo, joka on olennainen osa todellista syrjäytymisentorjuntastrategiaa.
Emme ole kuulleet, että täystyöllisyyden tavoite sisältäisi tukea paikallisille ja alueellisille aloitteille, yhteisvastuullisen talouden kolmannelle sektorille sekä työajan todelliselle ja yhteen sovitetulle vähentämiselle tai että siihen kuuluisi näiden työpaikkojen laatua ja pysyvyyttä koskevia voimakkaita vaatimuksia.
Emme ole kuulleet, että kestävän kehityksen valinta ohjaisi kasvua, jota on odotettu niin kauan.
Emme ole löytäneet puheenjohtajavaltio Portugalin laatimasta asiakirjasta emmekä komission vuotta 2000 koskevista strategisista suuntaviivoista vähäisintäkään merkkiä sosiaalialan lainsäädäntöehdotuksista, olipa kyse työntekijöiden oikeuksien vahvistamisesta irtisanomisia vastaan tai sosiaalisen polkumyynnin torjunnasta.
Voimme kyllä vain tukea neuvoston ja komission tavoitetta nähdä Euroopan unionin varustautuvan yhtenäismarkkinoiden ja euron jälkeen vihdoinkin poliittisella hankkeella, jota ehdotetaan unionin kaikille asukkaille, mutta asioiden ohjaamisen uuteen tapaan, jolla mielestäni väärin ylvästelette, ei sisälly sellaista demokraattista kunnianhimoa ja mukaansa tempaavaa tavoitetta, jonka syntymässä oleva eurooppalainen kansalaisyhteiskunta haluaa saavuttaa.
Arvoisa puhemies, arvoisa pääministeri ja neuvoston puheenjohtaja, tilanne unionissa ja jäsenvaltioissa yleensäkin on omiaan herättämään perusteltua huolta taloussuhdanteen elpymisestä huolimatta.
Työttömyysasteet pysyttelevät melko korkeina, pitkäaikaistyöttömyys on pahentunut pysyvästi ja työllisyysasteet ovat äärettömän alhaisia.
Kaikki nämä osa-alueet, joiden lisäksi ja joita raskauttavasti työllisyys on jatkuvasti heikentynyt, ovat itse asiassa merkki yhteiskunnallisesta tilanteesta, joka koskee erityisesti naisia ja nuoria ja josta lähes 50 miljoonaa syrjäytynyttä ovat dramaattisena osoituksena.
Näille ongelmille pyhitetyn ylimääräisen neuvoston kokouksen kynnyksellä perimmäinen kysymys onkin se, onko olemassa poliittista tahtoa muuttaa tätä tilannetta vai ei. Vai käsittelemmekö päinvastoin jälleen yhtä aloitetta, josta ei seuraa mitään ja jonka voi laskea yhdeksi niitä lukuisia aiheelle aiemmin omistettuja suunnitelmia, strategioita ja huippukokouksia, joista ei ole seurannut sen syvällisempiä muutoksia.
Meidän mielestämme ei ole vain välttämätöntä muuttaa tätä asiaintilaa vaan on myös mahdollista tehdä se.
Se on välttämätöntä, koska yksi ihmisen perusoikeuksista on työpaikka, joka on laadukas ja jossa työntekijällä on oikeutensa.
Se on mahdollista, jos käydään todellisten syiden kimppuun, syiden, joita ei mielestämme voi erottaa siitä uusliberalistisesta pohjavirrasta, jonka on voinut havaita keskeisissä suuntauksissa, erityisesti makrotaloudellisissa kysymyksissä, mistä on osoituksena vakaussopimukselle ja nimellisen lähentymisen perusteille annettu etusija ja tämän seurauksena sosiaalisen yhteenkuuluvuuden toissijaistaminen.
Sen ohella käydään yleensä myös sellaisiin säännönmukaisesti työttömyyttä aiheuttavia toimiin, kuten täydelliseen työelämään liittyvien säännösten purkamiseen sekä yksityistämisen, fuusioiden ja toimipaikkojen muutosten kannustamiseen, mutta sovelletaan myös sekä kansallisella että yhteisön tasolla erittäin niukkaa talousarviopolitiikkaa.
Tällä tavoin osallistumme tänään thatcherilaisten suuntausten keskeisten, joskin lisätoimin hieman sokeroitujen oppien näkyvään lujitukseen.
Ja vaikka se ei tapahdukaan saarnastuolista kuulutettujen konservatiivisten periaatteiden voimin, niin nyt se tehdään käyttäen perusteena maailmanlaajuistumisen oletettua käytännönläheisyyttä ja Jumalan asemaan kohotetun kilpailukyvyn nimissä.
Siksi ei riitä, että vedotaan yhteiskuntapoliitikkojen yhteensovittamiseen tai puhutaan innovaation ja tiedon yhteiskunnasta tai tietoteknologioista, niin tärkeitä kuin ne ovatkin.
On välttämätöntä luopua tuosta monetaristisesta ja yhteiskunnan vastaisesta katsantokannasta ja pitää ihminen prioriteettien ja poliitikkojen tärkeimpänä tekijänä.
Ryhmäni, jonka mielestä yhteiskunnalliset kysymykset ovat erityisen tärkeitä, on tulevaa ylimääräistä neuvoston kokousta ajatellen kokoontunut viime viikolla Lissabonissa juuri pohtiakseen tätä ongelmaa ja keskustellakseen siitä.
Siellä saimme kuulla työntekijöiden edustajia, eli portugalilaisia ja muualta Euroopasta tulleita ammattiyhdistyksien jäseniä, ja keskustella heidän kanssaan.
Erityisesti tapasimme siellä ABB:n ja Michelinin edustajia sekä työn saamiseksi järjestettävien marssien puuhamiehiä.
Ja teimme johtopäätöksiä, jotka olemme jakaneet 14 alakohdaksi ja jotka esitämme muodollisesti neuvoston puheenjohtajalle.
Keskeisiä asioita on mielestämme se, että meidän on uudistettuja julkisia palveluja puolustaen ryhdyttävä makrotaloudellisen politiikan vaatimiin toimiin julkisen kysynnän ja julkisten investointien dynamisoimiseksi.
Noiden toimien avulla pyritään saavuttamaan täystyöllisyys ja takaamaan vuoteen 2010 mennessä 75 prosentin luokkaa oleva työllisyysaste.
On välttämätöntä taata tulojen jakautuminen paremmin työllisyyttä suosivasti, varmistaa pääoman spekulatiivisten liikkeiden verotus ja torjua veropetoksia ja veronkiertoa, estää fuusioita ja yritysten siirtymisiä muualle, erityisesti kun niihin liittyy irtisanomisia, edistää työajan lyhentämistä laskematta palkkoja tai huonontamatta työpaikan laatua, harkita uudelleen unionin rahoitusnäkymiä, tukea määrätietoisesti pk-yrityksiä, panostaa voimakkaasti uudistettuun opetusjärjestelmään ja lisääntyvään ja parempaan ammattikoulutukseen sekä panna piste syrjinnälle, jonka kohteeksi naiset ja nuoret ovat joutuneet.
Pohdimme ja arvioimme Lissabonin huippukokouksen tuloksia näiden seikkojen valossa ja sen mukaan, onnistutaanko tällä keskeisellä alueella määrittelemään tavoitteita, jotka ovat konkreettisia ja riittävässä määrin luvuin ja ajankohdin määriteltyjä.
Arvoisa puhemies, arvoisa neuvoston puheenjohtaja, arvoisa komission puheenjohtaja, kukaan ei voi vastustaa täystyöllisyyden edellytysten palauttamista, talouskasvun dynamiikan synnyttämistä eikä Euroopan kansakuntien ylennystä aivan maailmantalouden eturiviin.
Meidän on kuitenkin vastustettava joitakin politiikkojanne, joitakin periaatteitanne ja tietynlaista taloudellista fundamentalismia.
Teille on annettu perussopimuksissa jo aivan liikaa toimivaltaa ja aivan liian monia toimintamahdollisuuksia talouden ja kaupan alalla, millä on ollut tunnetusti tuhoisia seurauksia kaikilla aloilla, ja tämä johtuu teidän ääriliberalistisista ja maailmanlaajuistamispolitiikoistanne.
Olette ilmoittanut olevanne huolissanne niiden miljoonien työttömien ja köyhien kohtalosta, joiden syntymiseen politiikkanne ovat kuitenkin laajalti myötävaikuttaneet.
Mikään ei valitettavasti muutu eikä tule muuttumaan.
Aiotte hoitaa tautia toisella taudilla ja käyttää samoja turmiollisia keinoja ja samoja talousperiaatteita aloilla, jotka ovat tähän asti olleet ulottumattomissanne, eli koulutuksen, palkkapolitiikan, välittömän verotuksen, työoikeuden, sosiaalisen suojelun ja sosiaalihuollon alalla.
Tavattominta kaikessa tässä on se, että tätä yhteiskunnallisesti taantumuksellista politiikkaa panevat laajalti täytäntöön eriväriset punertavat, punaiset, vihreät vasemmistohallitukset, jotka saarnaavat vaalikampanjoissaan yhteiskunnallisesta oikeudenmukaisuudesta mutta saavat koko yhteiskunnan taantumaan päästessään hoitamaan valtion asioita.
Haluan ilmaista tässä uudelleen vakaumuksemme siitä, että sosiaalipolitiikan ja täystyöllisyyden politiikan harjoittaminen on mahdotonta ilman kansallista ja yhteisön etuuskohtelua ja ilman, että suojelemme markkinoitamme hillitsemättömältä maailmanlaajuiselta kilpailulta.
Velvollisuutenamme on ajatella ensin Euroopan kansalaisia työllisyyden, sosiaalisen suojelun, perhepolitiikan ja eläkepolitiikan alalla.
Talouden maailmanlaajuistuminen ei ole välttämättömyys eikä väistämättömyys.
Tätä globalisaatiota tyrkyttää väkisin se ainoa supervalta, joka selviytyi kylmästä sodasta, yhdessä monikansallisten yritysten kanssa, joista tulee itsenäisiä talousmahteja ja jotka alistavat taloudelliseen tahtoonsa täysin puolustuskyvyttömät valtiot, kansakunnat ja kansat.
Olette siten osasyyllisiä tähän prosessiin.
Te edistätte sitä, toimitte siinä yhteistyössä ja järjestätte käytännössä, ja julistuksistanne huolimatta, sosiaalisen suojelun järjestelmiemme hajoamisen, epävarmuuden ja yhteiskunnallisen taantuman.
Euroopan yhteiskuntamalli ei ehkä kestä tätä talouden maailmanlaajuistumista, etenkään sen nykymuodossa, jota toteutetaan ottamatta huomioon valtioiden yhteiskunnallisia ja kansallisia ominaispiirteitä.
Teidän ääriliberalistinen uhkapelinne ei ole siten todellakaan ratkaisu kymmenien miljoonien eurooppalaisten epävarmuuteen eikä heidän sosiaalisiin ongelmiinsa ja työllisyysongelmiinsa.
Arvoisa puhemies, Lissabonin huippukokous on jälleen yksi uusi kauniista sanoista punottu helminauha.
Sanat ovat myönteisiä, mutta perusongelmana on se, että meillä on talous- ja rahaliitto, jossa korostetaan inflaation vastaista taistelua enemmän kuin työllisyysnäkökohtia.
Keskuspankin mukaan hintojen nousun on oltava aina alle 2 prosenttia, kun taas vakaussopimuksessa sanotaan, että tulo- ja menoarvion alijäämä saa olla korkeintaan 1 prosenttia.
Siinä ei ole vaatimusta siitä, että työttömyyden pitäisi olla alle 5 prosenttia tai - mikä vielä parempaa - alle 2 tai 1 prosenttia.
Rahan hinta ei saa nousta, julkisen sektorin rahankäyttö ei saa nousta.
Voisi ajatella, että jokin valtio haluaa rajoittaa työttömyyttään julkisin sijoituksin, mutta se on kiellettyä.
On tärkeämpää pitää rahapolitiikkaa pyhänä lehmänä kuin antaa työttömille töitä.
Mielestäni on tärkeämpää kiinnittää huomiota perheiden taloudelliseen tilanteeseen ja varmistaa, että isällä on kotiin saapuessaan kädessään lopputilin sijasta tilinauha, ja näin ajatteli Tanskan vuonna 1993 valtaan noussut hallituskin.
Vuonna 1992 meillä oli työttömiä 9,2 prosenttia sekä euromaissa, siis 11 valtiossa, että Tanskassa.
Vuosien 1992 ja 1998 välillä Tanskan työttömyys laski 5,1 prosenttiin. euromaissa se nousi 10,9 prosenttiin.
Tanskassa kokonaiskasvu on ollut 20 prosenttia ja euromaissa se on ollut 10 prosenttia.
Jos Tanskan hallitus olisi toiminut nyt samalla tavoin kuin silloin, se olisi suorastaan laitonta ja perustuslain vastaista, koska tulo- ja menoarvion alijäämä oli silloin 3,9 prosenttia.
Nyt Tanskankin tulo- ja menoarvio on ylijäämäinen, koska ne, jotka saivat lopputilin sijasta tilinauhan, ryhtyivät maksamaan veroja sen sijasta, että heille olisi myönnetty tukia.
Mielestäni pääministerien pitäisi tutkia Tanskan mallia, kun he tapaavat Lissabonissa talousasioiden merkeissä.
Meidän on muutettava EMU-sopimusta, sen sijaan että lausuisimme työttömille jälleen kerran useita kauniita sanoja.
Ryhmäni toivoo, että Tanskan äänestäjät päättävät säilyttää Tanskan kruunun tämän vuoden 25. syyskuuta järjestettävässä EMUun liittymistä koskevassa kansanäänestyksessä.
Arvoisa Euroopan unionin neuvoston puheenjohtaja, kuuntelin kiinnostuneena ne sanat, jotka lausuitte meille täällä, ja on ilmeistä, että yleisellä tasolla kukaan läsnäolijoista ei voi olla olematta samaa mieltä niiden kanssa: kyse on aikeista, jotka ovat yhteneviä sen näkemyksen kanssa, joka meillä kaikilla on työllisyyttä ja Eurooppaa koskevista ongelmista.
Ja siitä näkökulmasta katsottuna mukaan kuuluu myös se, mihin te viittasitte yhtenä Lissabonin huippukokouksen tavoitteista: Euroopan poliittisen vajeen poistaminen.
Ja koska ajattelen, että mikäli tyydymme vain tekemään tämäntapaisia yleisiä vakuutuksia, meidän on vaikeaa poistaa tämä poliittinen vaje, haluaisin kysyä teiltä muutamia konkreettisia kysymyksiä yrittääkseni ymmärtää, minkälainen on se politiikka, jota teidän johtamananne aletaan toteuttaa käytännössä Lissabonin huippukokouksen jälkeen.
Ja ensimmäinen kysymyksistä, hyvin suora, jonka haluaisin esittää, koskee institutionaalista kysymystä, josta meillä on ensimmäisen kerran tilaisuus keskustella kanssanne.
Se liittyy vakavimpaan poliittiseen ongelmaan, joka meillä on ollut viime aikoina, Itävallan kysymykseen.
Ja kysymys, jonka haluaisin teille erittäin selkeästi esittää, on tämä: edustatteko te, arvoisa neuvoston puheenjohtaja, täällä 14:ää vaiko 15:tä unionin maata?
Ja on täysin järkevää tehdä tämä kysymys ottaen huomioon, että vaikka olette Euroopan unionin puheenjohtaja, olette toiminut valtioiden välisten kahdenkeskisten päätösten äänitorvena.
Ja tästä näkökulmasta tämä kysymys on täysin järkevä ja se kaipaa mitä selkeimmin annettua vastausta.
Mielestäni on institutionaalisesti erittäin vakavaa, että on otettu askel perustamissopimuksen edellyttämien Euroopan unionissa yhdessä tehtävien päätösten korvaamiseksi hallitusten välisillä kahdenkeskisillä päätöksillä.
En puhu Itävallan kysymyksen perusluonteesta vaan vakavasta ennakkotapauksesta, joka voi syntyä, jos perustamissopimuksien edellyttämät yhdessä tehtävät päätökset korvataan kahdenkeskisillä päätöksillä, tänään yhtä maata, huomenna toista tai toisia maita vastaan.
Tämä on ensimmäinen kysymys.
Toinen kysymys käsittelee työllisyyshuippukokousta.
Koska otin osaa keskusteluihin, joista työllisyyskysymysten kirjaaminen neuvoston ja Euroopan unionin asialistalle sai alkunsa, käsitykseni oli, että työllisyyshuippukokouksessa ei ollut alun perin aikomuksena käsitellä uutta tietoon pohjautuvaa taloutta vaan vanhaa eurooppalaista taloutta, tehtaiden, telakoiden, metallurgia- ja rauta- ja terästehtaiden työttömyysongelmaa, ja että juuri nämä olivat ne työllisyysongelmat, joita oli alun perin esitetty työllisyyshuippukokouksen asialistalle.
Ja on siis täysin perusteltua kysyä, että kun aletaan puhua uuden tietoon pohjautuvan talouden ja uuden digitaalisen talouden joka tietääkseni ei vielä ole luonut Eurooppaan työpaikkoja sen enempää kuin työttömyyttäkään ongelmista, eikö tällä tulevaisuuden työttömyyskysymyksiä koskevalla sanahelinällä olla peittämässä kyvyttömyyttä ratkaista nykyisiä työllisyysongelmia ...
Kukaan ei käsitä yhtä hyvin kuin me Internetin, digitaalisen ja tietoon pohjautuvan talouden keskeistä merkitystä, mutta ne eivät olleet työllisyyshuippukokouksen alkuperäisiä päämääriä.
Arvoisa neuvoston puheenjohtaja, te päätitte onneksi puheenvuoronne epämääräisen ideologiseen huomautukseen.
Jos tämä on tulevaisuuden taloutta koskevaa sosiaalidemokraattista politiikkaa, minun on muistutettava teitä siitä, että Internetiin pohjautuvan talouden ja Euroopan jälkeenjääneisyyden pahimpia ongelmia on opetusjärjestelmässä sekä hallitusten ja toimielinten toiminnassa ilmenevä yrittäjähengen puute.
Ja juuri sitä vastaan on taisteltava, jotta turvattaisiin tulevaisuuden tietoon pohjautuva talous.
Arvoisa neuvoston puheenjohtaja, ensinnäkin haluaisin toivottaa teidät tervetulleeksi Euroopan parlamenttiin, erityisesti siksi, että tulonne symboloi sitä, mihin Euroopan sosiaalidemokraattisen puolueen ryhmän puheenjohtaja jo viittasikin, eli sitä poliittista symboliarvoa, mikä on myös Euroopan parlamentin kuulemisella keskellä pääomien pyöritystä.
Tämä ei ole ensimmäinen kerta, kun Portugalin puheenjohtajakauden aikana neuvoston ja parlamentin välillä vallitsee erilainen ja poliittisesti virkistävä suhtautumistapa, mutta kyseessä on todellakin merkittävä ja ilahduttava ele, kuten ryhmätoverini Barón Crespo huomautti.
Meidän mielipiteemme on selkeä: kannatamme Portugalin hallituksen aloitetta, aloitteen vakavuuden takia ja sen sisällön vuoksi, olivatpa ne sitten strategisia tai muita tavoitteita, joista olemme samaa mieltä.
Sitä paitsi se tapa, jolla tätä neuvostoa valmistellaan, kuvaa sitä hyvin.
Ensinnäkin tammikuussa esitetyn asiakirjan vakavuus ja asiaan paneutuminen.
Sitten erilaiset valmistelevat kokoukset, panos, jonka sekä yrittäjät että ammattiliittojen edustajat antavat tämän huippukokouksen eteen.
Ja ennen kaikkea viimeisin panos, joka tuli äskettäin Nobel-palkinnon saaneiden ja tiede- ja tekniikkaministereiden kokouksen taholta.
Tämä on osoitus vakavuudesta, tämä osoittaa, että huippukokouksen valmistelussa on kiinnitetty huomiota sen sisältöön.
Kannatamme kuitenkin myös aloitteen keskeistä tavoitetta, josta täällä on myös jo puhuttu, koska se ei ainoastaan palauta eurooppalaisen keskustelun keskeiseksi aiheeksi työllisyyteen ja yhteiskuntaan liittyviä kysymyksiä, vaan sen mukaan on mahdollista toteuttaa täystyöllisyyden tavoite.
Useiden vuosien ajan monet ovat sanoneet, että se ei ole mahdollista, että se ei olisi enää mahdollista uusissa yhteiskunnissa.
Arvoisa puhemies, tästä syystä onnittelut, kun palasitte päivän aiheeseen ja olitte kiistämättä sosiaalista yhteenkuuluvuutta ja niitä arvoja, jotka ovat mielestämme keskeisiä, sillä niihin pohjautuvat paitsi Euroopan unionin perushanke myös sivilisaatiomme ja ennen kaikkea käsityksemme kaikkien eurooppalaisten välisen solidaarisuuden edellytyksistä.
Haluaisin toistaa sen, mitä sanoimme täällä tammikuussa: emme tyydy siihen, että tämä strateginen tavoite olisi vain yhden puheenjohtajuuskauden ensisijainen tavoite eli se olisi ensisijainen kuuden kuukauden ajan.
Ja haastamme neuvoston ja komission pitämään sitä, ei vain prioriteettina kuuden kuukauden ajan vaan Euroopan unionin suunnitelmana, joka olisi yhtä tärkeä kuin Euroopan unionin laajentumis- tai syventymissuunnitelmat.
Vain niin se voi täyttää tavoitteen vakavuudesta, jolla puheenjohtajavaltio valmistelee tätä ylimääräistä neuvostoa.
Onnitteluni, arvoisa puheenjohtaja.
Arvoisa puhemies, arvoisa neuvoston puheenjohtaja, arvoisa komission puheenjohtaja, haluaisin ilmaista iloni siitä, että Lissabonin huippukokouksen asialistassa puututaan aktiivisesti työllisyyttä ja taloudellista kehitystä koskeviin asioihin.
Asialistassa korostetaan sitä, että vahvan ja dynaamisen talouden ja paremman kilpailukyvyn avulla voidaan varmistua siitä, että päästään tavoitteeseen, joka koskee korkeamman työllisyyden saavuttamista EU:ssa.
On nimittäin huolestuttavaa, että EU on niin paljon Yhdysvaltoja jäljessä niin tutkimukseen panostamisessa, uuden teknologian kehittämisessä kuin työpaikkojen luomisessakin.
On yhdessä panostettava tutkimuksen ja kehittämisen vahvistamiseen, myös tietotekniikkaan liittyvään tutkimukseen, ja on vahvistettava sisämarkkinoita ja luotava tarvittavat edellytykset sille, että voidaan saada mahdollisimman hyvä tuotos uudesta teknologiasta ja että voidaan kehittää Internetissä käytävää kauppaa.
On oikein, että kohdistamme huomiomme siihen, että koulutusjärjestelmissä ja julkisessa hallinnossa on mahdollista käyttää Internetiä ja että voidaan luoda se, mitä on kutsuttu " oppivaksi yhteiskunnaksi" , ja on oikein, että huomiota kiinnitetään riskipääoman saantiin ja siihen, että pk-yritysten asemaa parannetaan toisin keinoin.
Komissio on huippukokousta koskevassa alustuksessaan asettanut työllisyyteen, työttömyyteen ja naisten työllisyyden kehittymiseen liittyviä määrällisiä tavoitteita.
Komissio on myös asettanut alustuksessaan tavoitteeksi köyhyyteen liittyvien ongelmien vähentämisen Euroopassa seuraavan kymmenen vuoden aikana.
Mielestäni on oikein, että korostettiin yhteisiä tavoitteita, koska valtioiden työllisyyspolitiikat ovat erilaisia - ja niiden pitää olla erilaisia jatkossakin.
Joissakin EU:n valtioissa - minkään valtion nimeä mainitsematta ja mitään valtiota unohtamatta - taistellaan suuren nuorisotyöttömyyden kanssa, toisissa valtioissa, esimerkiksi omassa valtiossani Tanskassa, nuorten työttömyys on erittäin alhainen ja työnantajat ja koulutuslaitokset käyvät suoranaista kamppailua nuorten suosiosta.
Valtioiden ongelmat, järjestelmät, kulttuuri ja perinteet eroavat toisistaan, ja sen vuoksi on oltava erilaisia keinoja niiden tavoitteiden saavuttamiseksi, jotka koskevat työllisyyden lisäämistä ja pienempää sosiaalitukea.
Työllisyyspolitiikan muotoilu antaa siihen mahdollisuuden Luxemburgin prosessin avulla suoritettavan kokemusten ja ajatusten vaihdon muodossa, ja vaikka tulevien vuosien työllisyys- ja sosiaalipoliittisilla ongelmilla onkin useita yhteisiä piirteitä, on kuitenkin joitakin yhteisiä vaatimuksia, joista muutamat meidän on ratkaistava erikseen, mutta hyvin tärkeää on myös se, etteivät valtiot työskentele toisiaan vastaan yrittäessään ratkaista sosiaaliongelmia, vaan että ne päinvastoin tekevät yhteistyötä ja antavat toisilleen vastavuoroisesti innostavia virikkeitä.
Mielestäni on tärkeää, että meillä on yhteisiä tavoitteita, mutta tärkeää on myös se, että yksittäiset valtiot säilyttävät itsenäisyytensä ja vastuunsa sosiaali- ja työllisyyspolitiikan hoidosta ja että eri järjestelmien välillä vallitsee tietty kilpailu, jonka avulla voidaan varmistaa sosiaali- ja työllisyyspolitiikan muotoilun dynamiikka ja kehittyminen.
Arvoisa puhemies, haluaisin sanoa Flanderin edustajana ja Euroopan vapaa allianssi -ryhmässä edustettuina olevien kansallisten alueiden - niin kutsuisin niitä - nimissä, että olen kiinnittänyt huomiota vetoomukseenne voimakkaan eurooppalaisen lähestymistavan puolesta, jolloin 15 jäsenvaltiota eivät pyri saamaan lisää valtaa vaan jolloin yhteistyön voima lisääntyy.
Viittasitte siihen, että on olemassa 15 erilaista julkista mielipidettä, mutta niitä on itse asiassa paljon enemmän.
Jäsenvaltioiden sisällä on nimittäin myös hyvin suuria keskinäisiä eroja.
Pitääkö minun belgialaisena osoittaa teille Flanderissa ja Valloniassa vallitsevat mielipide-erot? Pitääkö minun osoittaa teille entisen Itä-Saksan ja Länsi-Saksan väliset erot?
Lisäksi uhkaa sellainen vaara, että julkinen mielipiteemme jakautuu kahtia globalisaation seurauksena.
Aikaisempien rikkaiden ja köyhien välillä vallinneiden erojen sijasta meillä on nyt erot niiden välillä, jotka voivat pysyä mukana ja jotka eivät voi pysyä mukana tai jotka putoavat vauhdista tässä yhteiskunnassa.
Tämä on erityisen suuri vaara.
Euroopassa kaikkien täytyy voida pysyä mukana.
Kaikkien alueiden täytyy pysyä mukana, ja kaikkien täytyy voida myös olla mukana tietoyhteiskunnassa.
Siksi Euroopan täytyy voida hyödyntää aikaisempaa enemmän näiden alueiden todellisuutta, jotta näiden alueiden voimaa voitaisiin käyttää mahdollisimman hyvin luovuuden ja realistisemman työllisyyspolitiikan hyväksi.
Meidän on täytynyt todeta, että työllisyydessä on yhä eroja huolimatta siitä, että rakennerahastoihin on käytetty runsaasti varoja.
Puhun siksi alueiden verkostojen puolesta, paljon enemmän kuin yhden Euroopan puolesta, jossa kaikki jäsenvaltiot tietävät arvonsa.
Arvoisa puhemies, arvoisa neuvoston puheenjohtaja Guterres, arvoisa komission puheenjohtaja Prodi, hyvät parlamentin jäsenet, on ilahduttavaa, että komissio ja puheenjohtajavaltio Portugali ovat julistaneet täystyöllisyyden eurooppalaisen politiikan päämääräksi.
Tästä olen samaa mieltä, mutta tulevaisuuden kannalta kestävään täystyöllisyyden johtoajatukseen kuuluvat ennen kaikkea ammatillista pätevyyttä vaativat ja sosiaalisesti turvatut työpaikat.
Meidän on muovattava talous- ja työelämäämme sellaiseksi, että palkkatyöstä tulee ekologisesti kestävää.
Korostatte ennen kaikkea sisämarkkinoiden sääntelyä entisestään purkavia talousuudistuksia, Internet-vallankumousta sekä sähköistä kaupankäyntiä ja liiketoimintaa työpaikkoja synnyttävänä automaattina.
Tällä politiikalla ette pysty lunastamaan lupausta täystyöllisyydestä.
Talousuudistukset, kuten energia-alan sisämarkkinoiden vapauttaminen, ovat johtaneet ankaraan kilpailuun ja lukuisiin yritysfuusioihin.
Tämä on vienyt työpaikkoja, ja sama kehityssuunta jatkuu.
Komission jäsen Bangemann lupaili jo 90-luvun puolivälissä, että tietoyhteiskunta johtaisi jättimäiseen työllisyyden kasvuun.
Tulokset ovat karistaneet kaikki harhaluulot.
Tiedotusvälineiden, matkapuhelinten ja ohjelmistojen alalla saavutettu lisäys ei ole pystynyt korvaamaan työpaikkojen menetyksiä tietoliikennesektorilla ja elektroniikkateollisuudessa eikä tietotekniikan muilla talouselämän alueilla aiheuttamia rationalisointivaikutuksia.
Kun näkee, että monet sähköisen kaupankäynnin alalla toimivat yritykset saavuttavat kyllä jättimäisiä pörssivoittoja, mutta tekevät varsinaisessa toiminnassaan jatkuvasti tappiota, tilanne ei näytä välttämättä yhtään optimistisemmalta.
Sähköisellä kaupankäynnillä ja sähköisellä liiketoiminnalla on varmasti edessään suuri tulevaisuus.
Kuitenkin niiden osuutta työllisyyden kasvattajina korostetaan liikaa alan puolestapuhujien keskuudessa lähes uskonkappaleen tavoin.
Olenkin sitä mieltä, että uutta täystyöllisyyspolitiikkaa varten tarvitaan toisenlaista politiikkojen yhdistelmää.
Se merkitsee ensinnäkin rahapolitiikan höllentämistä, talouspolitiikkaa, jolla vahvistetaan laajentumisen ja tulevaisuuden varalle tehtäviä investointeja, ja tuottavuuteen perustuvaa palkkapolitiikkaa sysäyksen antamiseksi Euroopan sisämarkkinakysynnälle ja työpaikkojen lisäämiselle.
Toiseksi strategiaa, joka tähtää jyrkkään työajan lyhentämiseen ja työn uudelleen jakamiseen naisten ja miesten kesken.
Kolmanneksi julkisesti tuetun työllisyyden laajentamista ekologisesti kestävillä talouden aloilla ja niin ikään tulevaisuuden kannalta kestävää innovaatiopolitiikkaa, erityisesti yhdistettynä pienten ja keskisuurten yritysten toiminnan vahvistamiseen.
Neljänneksi on kyse alisteisuutta poistavasta työmarkkinapolitiikasta.
Tähän liittyy luopuminen yksinkertaisia työtehtäviä koskevista matalapalkka-alojen strategioista ja velvoitetyömalleista, sillä vain panostamalla aktiivisesti laaja-alaiseen koulutukseen pystymme luomaan riittävän perustan tietoyhteiskunnan edellyttämälle pätevälle työvoimalle, taloudellisesti tehokkaille sosiaali- ja kulttuuripalveluille.
Jollemme noudata tätä tietä, murennamme pohjaa tulevalta hyvinvoinnilta, kilpailukyvyltä, talouden tuottavuudelta ja yhteiskunnan sosiaaliselta yhteenkuuluvuudelta.
Arvoisa puhemies, Euroopan johtajat käsittelevät lähinnä kolmea keskeistä kysymystä, kun he kokoontuvat Portugalissa myöhemmin tässä kuussa.
Ensiksikin he tarkastelevat sitä, miten Euroopan unioni voisi parhaiten varautua kaupan globaalistumisen laajoihin vaikutuksiin.
Toiseksi kokouksessa tarkastellaan lähemmin sitä, mitä aloitteita pitäisi ottaa käyttöön sosiaalisen syrjäytymisen estämiseksi ja sen torjumiseksi yhteiskunnassamme.
Kolmanneksi johtajat esittävät uusia ohjelmia, joilla varmistetaan, että Euroopan unioni on johtaja kaikilla muuttuvien ja kehittyvien tietotekniikkamarkkinoiden osa-alueilla.
Maailma on pienenemässä markkinoille pääsyn osalta, eikä käsite "maailmankylä" ole aiheeton.
Globalisaatio ei kuitenkaan merkitse eikä saa merkitä kaikkien nykyisten tuotteiden ja palvelujen ehdotonta ja vapaata pääsyä markkinoille.
On selvää, että kullakin maalla on erilaiset painopistealueet sen osalta, mitä talouden osa-alueita se haluaa suojella.
Se kävi ilmi GATT-neuvottelujen päättyneellä Uruguayn-kierroksella, ja se tulee näkymään Maailman kauppajärjestön neuvotteluissa kolmen seuraavan vuoden aikana.
Euroopan unionin näkökulmasta katsottuna on tärkeää, että enää ei puututa millään tavalla YMP:n tulevaa hallintoa vuosina 2000-2006 koskevaan sopimukseen, jonka johtajamme tekivät viime vuonna Berliinissä ja jota parlamentti kannatti.
Lisäksi Euroopan kulttuurista ja kielellistä monimuotoisuutta edistäviä aloitteita täytyy edelleenkin tukea.
Emme saa rakentaa menestyjien ja väliinputoajien Eurooppaa.
Euroopan unioni on erittäin vahva taloudellinen tekijä, mutta siellä on yhä suuria sosiaalisia ongelmia, joihin on puututtava järjestelmällisesti.
Meidän täytyy edelleen toteuttaa kattavia koulutusohjelmia sekä Euroopan kaupunki- että maaseutualueiden nuorille ja pitkäaikaistyöttömille.
Euroopan sosiaalirahaston ja kansallisten hallitusten täytyy edelleen rahoittaa huumausaineiden väärinkäyttäjien kuntoutusohjelmia, edistää aikuisten entistä parempaa lukutaitoa ja ehkäistä koulunkäynnin keskeyttämistä.
Arvoisa puhemies, hyvin toimivat työmarkkinat ja kestävä tasapaino kysynnän ja tarjonnan välillä ovat monien toiveena.
Siksi on ymmärrettävää, että pitkään jatkunut korkea työttömyys on tärkeä kohta Lissabonin huippukokouksen asialistalla.
Herää kuitenkin kysymys, onko oikeutettua nostaa työllisyyspolitiikka tällä tavalla eurooppalaiseksi politiikaksi.
Tyydyttävästä talouskasvusta huolimatta työttömyyden väheneminen on pysähtynyt.
Muutamissa jäsenvaltioissa, joissa talous kasvaa nopeasti, työmarkkinat ovat kuumentuneet ja inflaatio kiihtyy.
Muissa jäsenvaltiossa kasvu on hidasta, työttömyysaste korkea ja hinnat vakaat.
Erityiskeinot, kuten korko ja valuuttakurssi, eivät ole enää käytettävissä.
Kuitenkin erot suhdannekierron vaiheessa vaativat jäsenvaltiokohtaisia toimenpiteitä.
Pyrkiikö neuvosto myös tähän?
Jos niin on, mitä toimenpiteitä puheenjohtajavaltio ajattelee?
Kuumentuneilla työmarkkinoilla kukaan ei odota kasvua työvoimavaltaisilla aloilla.
Otetaanko tämä kuitenkin huomioon politiikassa?
Valitaanko siinä valikoiva kasvu?
Ollaanko valmiit työvoimavaltaisten alojen kasvuun alueilla, joissa on korkea työttömyysaste?
Jos Lissabonin huippukokous on vakavissaan torjumassa työttömyyttä, silloin ei etsitä pelkästään yleisiä toimenpiteitä.
Työ tulee siirtää sinne, missä työttömyysaste on korkein.
On vaarallista odottaa, että työttömät siirtyvät alueille, jossa on työtä, erityisesti jos on kysymyksessä muuttamisesta rajan yli työn perässä.
Seurauksena voi olla paheneva väestökato tietyillä heikosti kehittyneillä alueilla.
Arvoisa puhemies, emme ole tehneet tätä asiaa itsellemme helpommaksi, kun ottaessamme käyttöön yhteisen rahan luovuimme jäsenvaltiokohtaisista raha- ja talouspoliittisista välineistä suhdannekierron hallitsemiseksi.
Voin kuvitella, että Iso-Britannia, Ruotsi ja Tanska harkitsevat asiaa vielä kerran, ennen kuin ryhtyvät euroseikkailuun.
Siksi työllisyyshuippukokouksessa tulee tehdä hyviä ja kestäviä sopimuksia työttömyyden torjumiseksi niin, että otetaan erityisesti huomioon toissijaisuusperiaate, koska ongelmiin on puututtava ennen kaikkea itse jäsenvaltioissa.
Arvoisa puhemies, haluaisin kiittää sydämellisesti pääministeri Guterresia hänen pitämästään esityksestä sekä myös sen selkeydestä.
Haluan kysyä tässä yhteydessä erityisesti, mitä uutta tässä oikeastaan on.
Meillä on tällä hetkellä luonnollisesti makrotaloudellista yhteistyötä, niin sanottu Kölnin prosessi, ja meillä on käynnissä työllisyysprosessi, niin sanottu Luxemburgin prosessi.
Mitä uutta tämä huippukokous aikoo nyt todellakin tehdä tällä osa-alueella?
Uutta on luonnollisesti kysymys sosiaalisesta suojelusta.
Siitä ei ole puhuttu huippukokoustasolla oikeastaan juuri lainkaan. Mielestäni myös se on hyvin tärkeä aihe puhuttavaksi.
Mielestäni tällä osa-alueella on yksinkertaista selvittää, mitä Luxemburgin prosessista on opittavissa ja julistaa se soveltuvaksi sosiaaliseen suojeluun.
Minua kuitenkin ihmetyttää, miksi tässä yhteydessä ei saa puhua kansanterveydestä.
Se on tärkeä osa sosiaalista suojelua, siihen menee myös hyvin paljon rahaa ja se on hyvin tärkeä asia monille ihmisille.
Kansanterveys on myös jossain määrin kriisissä, mistä neuvosto ei selvästikään vielä ala puhua.
Arvoisa puhemies, Barón sai minut hieman huolestumaan sanomalla, että teidän esittämänne ohjelma on oikeastaan sosiaalidemokraattinen ohjelma.
Silloin pohdin vielä puhettanne mielessäni, ja olen sitä mieltä, että yksi kohta oli oikeastaan hyvin sosiaalidemokraattinen.
Se on se kohta, jossa makrotalous halutaan järjestää niin, että tuloksena on työllisyyden paraneminen.
On tietenkin niin, että jos toteutetaan hyvää makrotalouspolitiikkaa, seurauksena on automaattisesti työllisyyden paraneminen.
Sen olemme nähneet.
Toisaalta kuitenkaan tätä makrotalouden tervettä sääntöä ei saa väärinkäyttää erittelemällä sitä liikaa.
Silloin joudutaan itse asiassa tilanteeseen, joka on ollut ja on vieläkin tuttu monissa sosioekonomisesti ja sosiaalidemokraattisesti johdetuissa talouksissa. Tällöin työllisyys joutuu loppujen lopuksi väärän makrotalouspolitiikan uhriksi.
Niin ei saa tapahtua.
Toivon, että pääministeri ei ehdota, että makrotalouspolitiikka, jota olemme toteuttaneet menneinä vuosina ja joka on johtanut suureen menestykseen, lopetettaisiin tai että sitä muutettaisiin jotenkin niin, että se ei olisi enää tehokasta.
Sitten lopuksi, arvoisa puhemies, minulla on yksi ongelma, joka liittyy puheenjohtajavaltio Portugalin ja myös tietyllä tavalla, tosin vähäisemmässä määrin, komission asiakirjoihin.
Ongelma on puolustava luonne.
Meillä on Euroopassa muutamia maita, esimerkiksi Tanska, Alankomaat ja Irlanti, jotka ovat menestyneet työllisyydessä yhtä hyvin kuin Yhdysvallat.
Eurooppalaiset voivat siis pystyä samaan.
On myös toisia maita, jotka ovat menestyneet tässä asiassa paljon heikommin.
Siksi on paljon järkevämpää selvittää, miksi joillakin mailla menee niin huonosti ja miksi joillakin alueilla menee niin erityisen huonosti kuin sanoa, että meillä menee paljon huonommin kuin Yhdysvalloilla.
Mielestäni se ei yleisesti ottaen pidä täysin paikkaansa, varsinkaan jos otamme huomioon, että sisämarkkinat ovat toimineet vasta 1. tammikuuta 1993 lähtien. Se on suhteellisen lyhyt aika.
Arvoisa puhemies, pääministeri Guterres puhui vakuuttavasti.
Puheenjohtajavaltion tekemät ehdotukset erottuvat yhteisön tavanomaisesta slangista.
Euroopan kansalaiset eivät halua teoreettista keskustelua vaan he odottavat konkreettisia toimia.
Professori Fitousin mukaan suurin puute, joka uhkaa tällä hetkellä eurooppalaista yhteiskuntaa, on tulevaisuuden puute.
Monet maanmiehistämme pelkäävät tulevaisuutta, jota heille on mustamaalattu jo kaksikymmentä vuotta.
Vähäisinkin onnettomuus esitetään peruuttamattomana ekologisena katastrofina.
Tieteen katsotaan usein ilmentävän pahuutta. Tämä on johtanut siihen, että yhä harvemmat nuoret suuntautuvat tieteellisiin opintoihin.
Ihmisiltä vaaditaan joustavuutta ja hillitöntä tuottavuuden tavoittelua.
Euroopasta on tullut erittäin tuottava, muutoin sen vienti ei olisi maailman suurin.
Hallitsevana puheenaiheena on kuitenkin palkkojen maltillisuus, joka koskee edelleen pelkkiä työntekijöitä.
Nykyisen opin mukaan palkankorotusten on pysyttävä reilusti tuottavuuden kasvua pienempinä, koska muuten inflaatio kasvaisi jälleen.
Maailmanlaajuisessa rahatalouskeinottelussa syntyvät ylenpalttiset voitot eivät ilmeisesti vaikuta inflaatioon.
En puhu tässä vakauspolitiikkaa enkä välttämättömiä rakenneuudistuksia vastaan.
Euron aiheuttama sisämarkkinoiden toteutuminen sekä avoimuuden ja siis kilpailun lisääntyminen edellyttävät vielä monia mukautuksia.
Uudet tekniikat muuttavat monien ammattien luonnetta.
Sähköinen kaupankäynti poistaa monet väliportaat.
Useimmat ihmiset ovat valmiit hyväksymään muutoksia, paitsi jos heille tarjotaan ainoana näköalana aina vain lisää epävarmuutta ja vähemmän sosiaalista suojelua.
Euroopalla on kuitenkin tällä hetkellä käytössään kaikki valtit kestävän kasvun palauttamiseksi, mikä antaa lisäperusteen sille, että talous- ja rahataloustavoitteisiimme sisällytetään kunnianhimoisempi sosiaalinen pyrkimys.
Unioni on aina onnistunut, kun se on asettanut itselleen konkreettisia tavoitteita.
Sisämarkkinat, talous- ja rahaliitto lähentymisperusteineen sekä Luxemburgin Eurooppa-neuvostosta peräisin olevat työllisyyden toimintaohjelmat ovat antaneet konkreettisia tuloksia.
Nyt on mentävä pidemmälle ja asetettava yhteisiä kasvutavoitteita, jotta voisimme kulkea kohti täystyöllisyyttä ja eurooppalaisen sosiaalioikeuden luomista...
(Puhemies keskeytti puhujan.) Minulla olisi vielä paljon sanottavaa.
Arvoisa puhemies, luotamme teihin.
Arvoisa puhemies, haluaisin kiittää pääministeri Guterresia hänen erittäin kiinnostavasta puheestaan.
Minunkin mielestäni globalisaatio ja nopeat muutokset ovat suuria haasteita, ja olen myös sitä mieltä, että selviämme niistä vain, jos annamme kansalaisten vaikuttaa asioihin.
Olin sen vuoksi hyvin iloinen myös komission laatimasta Lissabonin huippukokoukseen liittyvästä asiakirjasta, jossa on kaksi pääkohtaa.
Ensimmäinen niistä on - tekisi melkein mieleni sanoa - se tavanomainen talouteen liittyvä kohta, mutta toinen merkitykseltään yhtä tärkeä kohta on se, että meidän on vahvistettava Euroopan yhteiskuntamallia panostamalla ihmisiin.
Tärkein viesti on se, että EU:n politiikoissa on keskityttävä ihmisiin.
Yhdyn täysin tähän tärkeimpään viestiin ja myös siihen, mitä on sanottu sosiaalisesta yhteenkuuluvuudesta, mutta varoittaisin siitä mielikuvasta, jonka mukaan tällainen yhteenkuuluvuus voitaisiin saada aikaan jyräämällä yksittäiset valtiot yhdenmukaisuuden luomiseksi.
Kuten parlamentin jäsen Jens-Peter Bonde sanoi, Tanskalla on omat tarpeensa ja muilla valtioilla omansa, kuten myös on mainittu.
Ratkaisevaa on se, että yksittäiset jäsenvaltiot ja EU kunnioittavat sitä, että ongelmat voidaan ratkaista eri tavoin.
Sen vuoksi en halua tulevien tapahtumien muodostuvan sellaisiksi, että Tanska joutuisi hallitustenvälisen konferenssin ja sosiaaliturvajärjestelmiä koskevan keskustelun yhteydessä käyttämään veto-oikeutta, vaan toivon, että neuvottelut olisivat tasa-arvoisia ja että saisimme aikaan tuloksia, joita me kaikki voisimme kannattaa.
Sanon näin myös sen vuoksi, että asialistalla on oltava muutakin kuin EU:n ja Yhdysvaltojen vertailua.
Emme saa koskaan unohtaa sitä, että suurin tehtävämme Euroopassa on Euroopan yhdistäminen, emme toisin sanoen saa kadottaa näkyvistä kehitysnäkökulmaa.
Lopuksi haluaisin sanoa, että sosiaalinen yhteenkuuluvuus on luotava niin yksittäisissä valtioissa kuin koko Euroopassakin, mutta se ei onnistu, jos yhteenkuuluvuus ei vallitse yksittäisissä valtioissa vielä useana vuonna.
Arvoisa puhemies, hyvät parlamentin jäsenet, asiani koskee ennen kaikkea informaatio- ja tietoyhteiskuntaa, jota tarkoituksemme on Portugalin puheenjohtajakaudella edistää.
Sen, joka näinä yritysfuusioiden ja rationalisointitoimien aikoina vetäisee keskusteluun työpaikka-argumentin ja käyttää sitä oikeutuksena uusille teknologioille, on ennen kaikkea syytä olla selvillä yhdestä asiasta: kaikkien yhteiskunnan kannalta välttämättömien työmuotojen oikeudenmukaista jakautumista ei pystytä milloinkaan saamaan aikaan yksinomaan uuden teknologian avulla.
Jotta siihen päästäisiin, tarvitaan ensin aktiivisia toimia työn uudelleen jakamiseksi työaikojen tuntuvalla lyhentämisellä ja uudistavan työn uudelleen jakamisella.
Nämä ehdotukset eivät ole uusia, mutta ne käyvät yhä ajankohtaisemmiksi.
Miksi?
Koska tähänastisessa tietoyhteiskuntakeskustelussa on jäänyt kokonaan varjoon se seikka, että siitä hyötyy vain teknisesti hyvin koulutettu eliitti!
Tarvitsemme keskustelua vallasta ja voimavarojen jakamisesta, jottei kävisi niin, että taaskin luvattaisiin teknologian avulla saatavan aikaan hyvinvointia kaikille, mutta yhteiskuntarakenteet eivät sitä vastoin muuttuisi miksikään.
Vai ovatko muka teollistuminen, atomivoima tai bioteknologia tähän mennessä johtaneet oikeudenmukaisuuden lisääntymiseen?
Keskustelusta valitettavasti puuttuu täysin eräs tärkeä kohta - niin usein ja niin mielellään kuin kuluttajansuoja muuten täällä parlamentissa mainitaankin.
Oikeutta tietosuojaan ei käsitellä Euro Paper -julkaisussa eikä sillä ole osuutta myöskään parhaillaan käytävässä keskustelussa sähköisestä kaupankäynnistä.
Onkin kysyttävä, missä tämä aihe viipyy!
Vai ovatko äskettäin esiin tuodut todisteet maailmanlaajuisesta Echelon-salakuuntelujärjestelmästä jo unohdettu?
Mikäli haluamme säilyttää uskottavuutemme kehitellessämme eurooppalaista perusoikeuskirjaa, silloin perusoikeuden yksityisyyden suojan on luonnollisesti toteuduttava käytännössä jokaisessa yksittäisessä ohjelmassamme - ja nimenomaan juuri uusien teknologioiden osalta.
Arvoisa puhemies, mielestäni on erittäin hyvä asia, että Portugalin laatimassa ohjelmassa painotetaan selkeästi työttömyyden vastaista taistelua ja että tavoitteena on työttömyyden poistaminen kokonaisuudessaan.
Ohjelmassa on kuitenkin yksi ristiriita, josta olen huolissani ja josta haluan puhua.
Tietoyhteiskunnan painottaminen tässä ohjelmassa, kuten muissakin tuntemissamme kansallisissa ohjelmissa, johtaa nimittäin siihen, että keskitämme huomion uudistajiin, yrittäjiin, uusiin yrityksiin ja uusiin aloihin.
Koulutusta muutetaan, veropolitiikkaa luodaan, riskipääomaa järjestetään, tehdään kaikki mahdollinen, jotta näille uudistajille voitaisiin tarjota kaikki valmiina.
Kokemukseni mukaan nämä alat selviytyvät kuitenkin aika hyvin.
Niillä on usein aivan liikaa pääomaa ja usein niitä hemmotellaan.
Olen törmännyt tietotekniikan alan yrityksiin, joita on uskomattomasti hemmoteltu.
Mielestäni meidän pitäisi pikemminkin panostaa voimavarat toimiin, joiden tarkoituksena on estää yhteiskunnan jakautuminen kahteen eri sektoriin: uuteen talouteen ja vanhaan talouteen.
Meidän pitäisi ennen kaikkea luoda yhdentymismekanismeja.
Kaikkein tärkeintä olisi ehkä se, että loisimme infrastruktuurin, jossa sellaisillakin aloilla on mahdollisuus pysyä mukana kehityksessä, jotka eivät laajene, infrastruktuurin, johon syrjäseuduilla asuvilla henkilöilläkin on mahdollisuus osallistua.
Sen vuoksi meidän olisi mielestäni panostettava siihen, että saisimme peruskouluihin tietokoneita, haja-asutusalueille laajakaistayhteyksiä, teknillisiä kansankirjastoja, ja olisi panostettava julkiseen sektoriin, jota ei saa heikentää vaan päinvastoin vahvistaa.
Arvoisa puhemies, 23. ja 24. maaliskuuta pidettävän Lissabonin Eurooppa-neuvoston asialista on kerrassaan huimaava.
Tämä näkyy jo asialistan lukujen otsikoissa, joiden mukaan kokousaiheita ovat innovaation sekä tietojen ja taitojen Eurooppa, rakenneuudistukset, kilpailukyky, Euroopan sosiaalinen malli, työllisyys, sosiaalinen yhteenkuuluvuus, makrotaloudelliset politiikat ja kestävä kasvu.
Tämän perusteella ei ole yllättävää, että puheenjohtajavaltion, komission ja jäsenvaltioiden tarjoama monenlainen kokouksen valmisteluun myötävaikuttaminen näyttää tällä hetkellä hajaantuvan joka suuntaan.
Tällainen Eurooppa-neuvoston kokous voi päättyä kahdella hyvin erilaisella tavalla: joko kokouksen avulla on mahdollista käydä laajaa keskustelua innostavista ajatuksista, joita jokainen yrittää sitten soveltaa kotonaan, ja ehkä se antaa mahdollisuuden myös yhteisten aloitteiden tekemiseen uuden sähköisen kaupankäynnin alalla, ja tällainen mahdollisuus ei olisi loppujen lopuksi kovinkaan huono, tai sitten neuvosto haluaa ehdottomasti osoittaa tuloksia unionille annetun toimivallan siirron muodossa, ja silloin kulkisimme kohti keskusjohtoisuuden ja byrokratian lisääntymistä eli kohti tilannetta, joka olisi täysin päinvastainen kuin olisi tarpeen.
Kokousta valmistelevien asiakirjojen lukeminen antaa meille tässä suhteessa joitakin pelonaiheita.
Luemme niistä, että suokaa anteeksi tämä slangi, mutta se ei ole minun keksimääni makrotaloudellisten politiikkojen yhteensovittamista koskeva Kölnin prosessi, rakenneuudistuksia koskeva Cardiffin prosessi ja työllisyyspolitiikkojen yhteensovittamista koskeva Luxemburgin prosessi on parasta saada lähentymään toisiaan samalla, kun vielä ohimennen monipuolistetaan työllisyyssopimuksen ja budjettipolitiikkojen monenvälisen seurannan sisältöä.
Mutta miten näiden kaikkien niin erilaisten prosessien parempi lähentyminen voidaan taata?
Puheenjohtajavaltion 12. tammikuuta julkaiseman asiakirjan päätelmissä annetaan tähän vastaus.
Talouspolitiikan yleiset suuntaviivat joilla on tällä hetkellä pelkkä suosituksen asema, suosituksen, jonka neuvosto antaa vuosittain jäsenvaltioille olisi uudistettava niiden soveltamisalan laajentamiseksi ja varsinkin niiden puiteasiakirjan luonteen vahvistamiseksi.
Näyttää siltä, että sana "puite" on ymmärrettävä tässä sekä yhteenvedon että velvoitteen merkityksessä.
Arvoisa puhemies, emmekö olekin tällaisten kaiken kattavien asiakirjojen myötä perustamassa uudelleen Gosplania?
Tätä voi miettiä, varsinkin kun lukee tekstin, jolla Ranska osallistuu kokouksen valmisteluun ja jossa se lisää keskusjohtoisuutta ehdottamalla, että monet kansalliset politiikat sovitettaisiin yhteen Brysselissä esimerkiksi työllisyyden, sosiaalisen suojelun tai pk-yritysten alalla ja että niihin sisällytettäisiin laaja määrällisten indikaattorien sarja, jota olisi valvottava.
Tällainen keskitetty ohjaaminen johtaisi uusiin toissijaisuusperiaatteen loukkauksiin, uusiin yksityiskohtien yhtäläistämisiin ja uusiin sitoviin yhteensovittamisiin, jotka erilaisissa tilanteissa olevien jäsenvaltioiden olisi pakko hyväksyä, eli se johtaisi loppujen lopuksi uusiin joustamattomuuksiin, jotka täydentäisivät yhtenäisvaluutan aiheuttamaa jäykkyyttä.
Lissabonin Eurooppa-neuvoston olisi mielestämme pyrittävä pikemminkin poistamaan nämä joustamattomuudet, suosimaan joustavuutta ja mukauttamista sekä vaihtamaan myönteisiä kansallisia kokemuksia sellaisen luovuuden edistämiseksi, joka kukoistaa ainoastaan kansojen valinnanvapauden avulla.
Arvoisa puhemies, arvoisa neuvoston puheenjohtaja, hyvät kollegat, täällä kuulemissamme puheissa on mainittu ylevä päämäärä, nimittäin se, että meistä eurooppalaisista on tultava Yhdysvaltoihin nähden kilpailukykyisiä, että meidän on kehityttävä Yhdysvaltain rinnalla tasavertaisiksi kumppaneiksi.
Bruttokansantuloa tarkasteltaessa tämän pitäisi itse asiassa olla mahdollista.
Jos toisaalta seuraamme esimerkiksi henkilöasioissa - kun puhutaan Maailman valuuttarahaston uuden puheenjohtajan etsinnästä - eurooppalaisten suhtautumista amerikkalaisiin, silloin olemme ilman vähintäkään epäilystä vielä hyvin kaukana tasavertaisesta kumppanuudesta.
Meidän onkin nyt kysyttävä, mistä tämä johtuu.
Onhan aloja, joilla olemme taloudellisesti - myös uusien viestintävälineiden alalla - kärkiasemissa.
Mainittakoon tässä nyt vaikkapa matkapuhelimet.
Täällä täysistuntosalissa olemme ne aivan aiheellisesti kieltäneet, sillä ne ovat oikeita kiusankappaleita.
Samalla ne kuitenkin ovat monilla aloilla myös huomattavia elämän helpottajia, sillä niiden avulla luodaan työpaikkoja.
Ja me eurooppalaiset olemme tällä alueella johtavia.
Miksi olemme sitä?
Olemme johtavia sen vuoksi, että olemme onnistuneet saamaan aikaan yhteisen eurooppalaisen säännöstön, yhteisen eurooppalaisen normiston, josta on nyt tullut normi koko maailmassa.
Tämä merkitsee, että jos me eurooppalaiset kokoamme ajoissa voimamme, olemme silloin kilpailukykyisiä myös tällä uusien teknologioiden alueella.
Missä sitten oikein ovat Euroopan heikkoudet?
Arvoisa neuvoston puheenjohtaja, olen sitä mieltä, että niitä puutteita emme pysty paikkaamaan perustamalla uusia tarkkailuelimiä, niin kuin tällä hetkellä suunnitellaan.
Uskon, että näillä tarkkailuelimillä saadaan luoduksi muutamia harvoja työpaikkoja virkamiehille, mutta ne eivät luo työpaikkoja pieniin ja keskisuuriin yrityksiin.
Meillä Euroopassa on puutteita koulutuksessa.
Se näkyy siinä, että joudumme uusien viestintävälineiden alalla tuomaan tuotteita Euroopan ulkopuolelta.
Euroopasta puuttuu, kuten jo todettiin, yrittäjyyttä, yrittäjähenkisyyttä.
On liian vähän nuoria ihmisiä, jotka haluavat ottaa kantaakseen itsenäisen yrittäjyyden riskin.
Olemme liian joustamattomia työnteon muotojen järjestämisessä, työnteon organisoinnissa.
Jos tässä kohden luodaan lisää jäykkiä sääntöjä, siten kuin esimerkiksi Ranskassa, joka on ottamassa käyttöön jäykän 35 tunnin työviikon, olen kyllä vakuuttunut siitä, että näin voidaan kyllä lyhytaikaisesti luoda työpaikkoja, mutta ajan mittaan tästä on haittaa kilpailukyvyllemme ja tällä tavalla pitkällä aikavälillä hävitetään työpaikkoja.
Me Euroopassa olemme lisäksi vielä kaukana yhteisistä kotimarkkinoista.
Meillä on 15 eri kotimarkkina-aluetta, ja yhdet yhteiseurooppalaiset sisämarkkinat.
Tarvitsemme sähköiselle kaupankäynnille yhteiset, selkeät eurooppalaiset säännöt.
Tarvitsemme eurooppalaisen patentin järkeenkäypään hintaan, sillä sekin meiltä vielä puuttuu.
Tämä eurooppalainen patentti on niin kallis, että se ei ole muihin patentteihin nähden kilpailukykyinen.
Tarvitsemme yhteisen eurooppalaisen osakeyhtiön, puhumattakaan siitä, että meidän on mukautettava sosiaaliturvajärjestelmämme yhteisen Euroopan uusiin olosuhteisiin, sillä tässä on myös perusta sille, mitä kutsumme sosiaaliseksi malliksi, nimittäin sosiaaliselle markkinataloudelle Eurooppaa varten.
Arvoisa puhemies, haluaisin kiittää neuvoston puheenjohtaja Guterresia hänen tämäniltaisesta puheestaan ja myös hänen Lissabonia koskevasta aloitteestaan, joka on meille hyvin tärkeä.
Jos olemme rehellisiä, meidän täytyy myöntää, että matka Luxemburgista Lissaboniin on ollut hyvin pitkä ja että odotamme nyt konkreettisia saavutuksia, sitä, että Lissabonin huippukokouksessa todella saadaan jotakin aikaan.
Lehterillä on tänä iltana paljon eurooppalaisia, ja mietinkin, mitähän mieltä he ovat tämäniltaisesta keskustelustamme.
Haluaisin, että heille jäisi tästä illasta käteen sellainen ajatus, että Euroopan unionin toimielimet ovat nyt aloittaneet todellisen prosessin, jonka tuloksena on jälleen kerran täystyöllisyys Euroopan unionissa.
Täystyöllisyyden saavuttamiseen liittyy paljon haasteita.
Osa näistä haasteista on erittäin vaikea selvittää, mutta tärkeintä on, että siirrymme monen monta vuotta käyttämistämme korulauseista - täystyöllisyydestä, yhteiskuntaan kuulumista edistävästä yhteiskunnasta, innovaatioihin sekä tietoihin ja taitoihin perustuvasta yhteiskunnasta - tekoihin.
Tämä on suuri haaste, Lissabonin suuri merkitys.
Haluan käsitellä hieman tarkemmin paria keskeistä näkökohtaa, joiden avulla ymmärrämme tuon tavoitteen, joka koskee siirtymistä korulauseista tekoihin.
Ensiksikin meidän täytyy sitoutua todelliseen esikuva-analyysiin, todelliseen vertaisarviointiprosessiin, todellisten saavutettavissa olevien tavoitteiden asettamiseen, siihen, että hallitukset sanovat rohkeasti: "Kyllä, meitä saa verrata toisiimme, meitä saa verrata muuhun maailmaan."
Se on todella rohkea päätös, koska jotkin jäsenvaltiot löytävät varmasti itsensä sarjataulukon loppupäästä, mistä kukaan ei tietystikään pidä.
Tämä on kuitenkin tärkeää, jos haluamme pikemminkin saada Lissabonin huippukokoukselta todellisia saavutettavissa olevia tuloksia kuin kulkea toista tietä - tietä, jota pääministeri Guterres ei tietystikään halua kulkea, koska hän haluaa, että Lissabonin huippukokouksessa saadaan jotakin aikaan.
Meidän pitää tarkastella muitakin alueita.
Yhtenä haasteena on sellaisen eEuropen luominen, jossa kaikki kansalaiset ovat mukana ja jossa ketään ei jätetä kyydistä.
Toisena haasteena on se prosessi, että meillä olisi todelliset yhtenäismarkkinat, joita meillä ei vieläkään ole, ja taitoja korostava koulutus, joka on välttämätöntä innovatiivisen sekä tietoihin ja taitoihin perustuvan yhteiskunnan luomiselle.
Edessämme on vaikeita valintoja, mutta haluaisin, että tätä keskustelua lehterillä kuunteleville ihmisille jäisi tästä illasta käteen se käsitys, että pystymme todellakin luomaan täystyöllisyyteen perustuvan yhteiskunnan, että Lissaboniin johtava tie on matkamme pää ja että siellä saadaan aikaan konkreettisia tuloksia.
Suhtaudun myönteisesti siihen uuteen strategiseen tavoitteeseen, että Euroopasta tehtäisiin erittäin dynaaminen ja kilpailukykyinen alue.
Kuka voisi kyseenalaistaa tällaisen kunnianhimon?
Minun on kuitenkin sanottava, että dynaamisuus ja yrittäjyys sekä sosiaalinen yhteenkuuluvuus ovat erittäin kunnianhimoisia tavoitteita puhumattakaan näiden kahden tavoitteen välisestä luovasta jännitteestä.
Toivon, että saavutamme ne, mutta lausun varoituksen sanan.
Panen merkille sen toisen kunnianhimoisen tavoitteen, että meillä olisi ennakoiva rooli kyberavaruuden järjestämisessä.
En voi olla ajattelematta, että olemme tässä asiassa pikemminkin jälkijunassa!
Suhtaudun myönteisesti siihen, että tavoitteissa painotetaan tutkimuksen ja kehittämisen edistämistä Euroopassa, sisältötuotannon kehittämistä ja laajakaistaverkkojen nopeuttamista osana tietoyhteiskuntaan siirtymistä.
Kutsuisin sitä itse asiassa mieluummin tietotaloudeksi, koska sen taloudellinen puoli on kaikkein tärkein.
Elämme Internetin ja digitaalitekniikan sähköistä aikakautta.
Tähän tiivistyy se, mitä pyrimme saamaan aikaan elämän sähköisellä osa-alueella.
Pidän kuitenkin myönteisenä sitä, että tässä huippukokouksessa pyritään myös painottamaan laajemmin Euroopan talouksien uudistamista kilpailu- ja innovaatiokyvyn parantamiseksi.
Se on varmasti oikein.
Emme voi keskittyä ainoastaan uuteen talouteen.
Meidän täytyy kiinnittää huomiota myös vanhaan talouteen.
Odotan innokkaasti tarkempia tietoja mikroyritysten eurooppalaisesta peruskirjasta - se on varmaankin hyvin kiinnostava, kunhan sellainen saadaan aikaan.
Yksi Cardiffin prosessissa määritellyistä painopistealueista on se, että rahoitusmarkkinoilla ymmärrettäisiin entistä paremmin aineettomien sijoitusten ja tietoon investoimisen arvo.
Tämä on toteutunut luultavasti paremmin kuin muutama kuukausi sitten osattiin kuvitellakaan.
Se voidaan nähdä siitä, että ".com"yhtiöiden arvo on kohonnut ilmiömäisesti Euroopan pörsseissä ja että Lontoon FTSE 100 -indeksin kokoonpanossa on aivan äskettäin tapahtunut merkittäviä muutoksia.
En voi kuitenkaan olla ajattelematta, että vaikka nämä arvot ovat kohonneet pilviin ja kupla saattaa pian puhjeta, taustalla oleva talouksiemme rakennemuutos on joka tapauksessa tullut jäädäkseen.
Arvoisa neuvoston puheenjohtaja, toitte tänne Euroopan parlamenttiin mukananne tiiviin odotuksen ilmapiirin.
Voimme kaikki vain toivoa, että ylimääräinen huippukokous pystyy todella myös lunastamaan sille asetetut suuret odotukset.
Sillä aivan kuten jo korostittekin, emme enää tarvitse toimintatapoja toistensa perään, menettelyjä menettelyjen perään, vaan tarvitsemme pikemminkin tekoja, joiden mukaan Euroopan unionin alueen asukkaat pystyvät mittaamaan Euroopan unionin toiminnan hyötyjä ja sen tuottamaa lisäarvoa.
Tämän vuoksi olettekin aivan aiheellisesti nivoneet yhteen työllisyyden, talousuudistuksen, kasvun ja sosiaalisen yhteenkuuluvuuden ja ottaneet sen kokouksen pääasiaksi.
On tärkeää, että kaikki toimijat kansallisissa hallituksissa ja komissiossa vetävät yhtä köyttä täystyöllisyyden suuntaan.
Silloin onnistutaan saamaan myös kaikki talouspolitiikan toimijat vakuuttuneiksi yhteen sovitettujen toimintatapojen tarpeellisuudesta, mikä ei toistaiseksi ole valitettavaksi vielä toteutunut.
Euroopan ei pidä valittaa Yhdysvaltain talouden menestyksestä eikä vahvasta dollarista, ellei Eurooppa itse ota niistä millään lailla opikseen.
Uudistukset rahoitusalan palvelujen ja palvelupääomien alalla ja työmarkkinoilla ovat varmasti hyödyllisiä ja tarpeellisia.
Ne eivät kuitenkaan yksinään riitä antamaan kasvulle sitä työntövoimaa, jota tarvittaisiin pysyvän, työllisyysvaikutteisen kasvun aikaansaamiseksi ja pitämiseksi korkealla tasolla.
Tämän jouduimme 90-luvulla useaan kertaan kokemaan.
Jos keskimääräinen tuottavuuden kasvu on 2 prosenttia, kasvuprosentin on oltava 3,5 prosenttia, jotta täystyöllisyys voitaisiin saavuttaa kymmenessä vuodessa.
Tämä tavoite on meitä nyt verraten lähellä.
Siksi täystyöllisyyden on tosiaan oltava asialistalla aivan etusijalla.
Meidän on asetettava tavoitteeksi vähintään 3 prosentin kasvu.
Täystyöllisyyden tavoitetta ei pystytä saavuttamaan yksistään talouspolitiikan keinoin.
Myös innovaatioiden ja tietotekniikan Euroopan on palveltava samaa päämäärää.
Siitä olemme toistaiseksi vielä hyvin kaukana.
Meidän on myös ymmärrettävä, että tarvitsemme toisenlaisia talouspolitiikan ja taloudenhoidon muotoja.
Ei yksinkertaisesti käy päinsä, että osakkeenomistajat tai yhtiöiden hallitukset saisivat yksinään päättää työpaikoista ja taloudesta ja osakekurssien kehityksestä.
Kun 13-vuotiaat koululaiset siirtelevät koulun jälkeen tietokoneen ääressä leikillään vanhempiensa osakkeita, kyse on pikemmin pelikasinotoiminnasta kuin vastuullisuudesta.
Uskon, että Lissabonin ylimääräinen huippukokous viitoittaa tietä vastuulliselle taloudenhoidolle Euroopan unionissa.
Arvoisa puhemies, arvoisa pääministeri, arvoisa komission puheenjohtaja, puheenjohtajavaltio Portugali on esitellyt ylimääräiselle huippukokoukselle kunnianhimoisen ohjelman.
Lämpimät onnittelut siitä!
Pidän myönteisenä myös Portugalin komissiolta saamaa tukea, etenkin komission ilmoitusta, jonka mukaan yhteisöä on määrä kehittää kaikille yhteiseksi tietoyhteiskunnaksi.
Myös Lissabonin huippukokoukseen pätee sama, mitä kristillisdemokraattinen pääministeri Jean Claude Juncker totesi Luxemburgin vuoden 1997 työllisyyshuippukokouksesta: se ei saa muodostua kirjallisuushuippukokoukseksi, millä hän viittasi monien huippukokousten lukuisiin ei-sitoviin julkilausumiin.
Luxemburgin prosessilla hallitusten päämiehet saavuttivat konkreettisia tuloksia.
Vuoden 1997 jälkeen todella suuria tuloksia kuitenkaan ole enää saatu.
Kölnin työllisyyssopimusta on toistaiseksi pystytty täyttämään aivan liian vähän sisällöllisellä aineksella.
Kokonaistaloudellisesta vuoropuhelusta on lisäksi jäänyt puuttumaan Euroopan parlamentin osallisuus tasavertaisena kumppanina.
Niin, ja Luxemburgin työllisyyspoliittisia suuntaviivoja on eräiltä osin toteutettu jäsenvaltioissa vain hyvin vajavaisesti, esimerkiksi juuri elinikäisen oppimisen alueella, kuten vuoden 1999 yhteisessä työllisyysraportissa todettiin.
Erityisesti tietotekniikan alalla puuttuu muutamilta Euroopan valtioilta pätevää työvoimaa, kuten parlamentin jäsen Suominen korosti.
Parempi vaihtoehto kuin työvoiman "tuonti" kolmansista maista on asian vaatimien investointien tekeminen ammatilliseen perus- ja jatkokoulutukseen, sijoittaminen inhimilliseen pääomaan.
Näin vähennetään tehokkaimmin työttömyyttä.
Huippukokouksen tärkein tavoite on pystyttävä saavuttamaan mahdollisimman pian, ja se on Euroopan talouden kilpailukyvyn parantaminen.
Ciampin ryhmä mainitsee tässä yhteydessä myös erään eurooppalaisen osakeyhtiön yhtiösäännöstön.
Sen laskelmien mukaan tällaisen säännöstön puuttuminen aiheuttaa vuosittain 30 miljardin euron taloudelliset menetykset.
Emme halua pelkästään eurooppalaista osakeyhtiötä.
Tarvitsemme eurooppalaisen yhtiön, jossa on lisäksi huolehdittu työntekijöiden osallistumisen vähimmäistasosta.
Yhteiskuntapoliittinen tavoitteemmekaan ei ole puhdas markkinatalous, vaan sosiaalinen markkinatalous eurooppalaisena mallina.
Meidän tulee mitata Lissabonin huippukokousta myös sen mukaan, miten se edistää osaltaan tämän päämäärän saavuttamista.
Arvoisa neuvoston puheenjohtaja, tiedättekö, kuinka Arkhimedes esitti viputeoriansa?
Hän sanoi, että jos hänelle annetaan tukipiste, hän kohottaa maailmaa.
Yritätte ilmeisesti Lissabonissa kohottaa maailmaa, tai ainakin meidän maailmaamme eli Eurooppaa.
Mitä vipuun tulee, olette kuvannut kaikki sen mekanismit ehdotuksessanne, joka on monilta osiltaan innostava ja jännittävä.
Jäljelle jää se tukipiste.
Tukipiste tarkoittaa keinoja.
Olette kuitenkin täällä sellaisessa parlamentissa, jonka monien jäsenten mielessä on yhä se muisto, jota kutsuisin valkoisen kirjan oireyhtymäksi, eli Jacques Delorsin tekemä suurenmoinen aloite, joka murskautui Ecofin-neuvoston kirjanpitäjien käsiin.
Emme haluaisi, että teille sattuisi nyt samanlainen onnettomuus, sillä hanke, jota tarjoatte meille, on siinä määrin innostava, että se voi antaa Euroopalle puhtia ja sellaisen tulevaisuuden, johon kollegamme Goebbels vetosi.
Tarvitsette hankkeenne toteuttamiseen kuitenkin vielä keinot, joita pelkään teiltä tällä hetkellä hieman puuttuvan.
Teidän on siis keksittävä ne.
Agenda 2000:n muodostama pakkopaita ei anna teille niitä keinoja, jotka ovat tarpeen.
Teidän on siis painostettava kollegoitanne toimimaan niin, että saatte rahoituksen ehdotuksillenne, jotka aiotte antaa meille.
Yksi esimerkki muiden joukossa ja tämä on yksi niistä merkittävistä ehdotuksista, joita teette on tietoyhteiskunnan sekä tietojen ja taitojen yhteiskunnan esimerkki.
On selvää, että yhteiskunnallinen murtuma on olennainen ongelma, jota vastaan meidän on taisteltava ja te selititte tämän hyvin.
Siihen ei saa lisätä seikkaa, jota kutsuisin digitaaliseksi murtumaksi.
Kenelle aiotte nimittäin ehdottaa tätä tietoyhteiskuntaa sekä tietojen ja taitojen yhteiskuntaa?
Te ehdotatte sitä väestölle, joka on yhä ikääntyneempää, väestölle, joka on kaikesta huolimatta yhä köyhää, ja väestölle, joka on valitettavasti yhä huonommin koulutettua.
On siis toimittava yhteiskunnan perustasta käsin, jos ette halua, että tämä tietojen ja taitojen yhteiskunta rajoittuu muutamien tehokkaiden ja välttämättömien pk-yritysten kilpajuoksuun voitoista.
Tämä ei ole kuitenkaan tavoitteenne.
Tekemistänne ehdotuksista puuttuvat julkiset palvelut, mitä pahoittelen.
Julkiset palvelut ovat olleet Euroopan sosiaalisen mallin historiassa olennaisessa asemassa.
On totta, että nyt ei ole enää monopolien aika ja että komissio on käynnistänyt joidenkin julkisten toimialojen vapauttamis- ja kilpailuttamisprosessin niiden nykyaikaistamiseksi ja tehostamiseksi.
Tämä ei kuitenkaan riitä.
Nyt on määriteltävä paremmin tässä kilpailun ja tietoyhteiskunnan yhteydessä, mitkä ovat tulevaisuudessa ne julkisten palvelujen tärkeimmät tehtävät, joita tämän toimialan julkisten yritysten ja myös yksityisyritysten on asianmukaista hoitaa.
Tässä suhteessa tarvittaisiin voimakkaampia aloitteita, jollaisia ei vielä sisälly komission työohjelmaan, mutta jollaisille voisitte antaa sysäyksen: se olisi mielestäni äärimmäisen tärkeä merkki.
Sanon lopuksi, että tämä tietojen ja taitojen yhteiskunta perustuu tutkimukseen ja kehittämiseen, ja haluaisin antaa tässä tunnustuksen komission tekemälle aloitteelle, jolla pyritään luomaan eurooppalainen tutkimusalue.
Arvoisa puhemies, komissio ja parlamentti tarvitsevat kuitenkin tässä asiassa neuvostoa, jotta tämän eurooppalaisen tutkimusalueen perustamiselle voitaisiin antaa tarpeelliset keinot.
Puiteohjelma ei riitä, vaan sille on annettava tehoa, ja sen tärkeimmät suuntaviivat on muutettava.
Tämä on merkittävä työ, mutta luotamme teihin.
Arvoisa puhemies, arvoisa neuvoston puheenjohtaja, arvoisa komission puheenjohtaja, hyvät kollegat; arvoisa puheenjohtaja, te puhuitte poliittisesta vajeesta.
Ehdotukset, jotka teette Lissabonissa ja joiden avulla on määrä koota yhteen kuuluisat talouspolitiikan yleiset suuntaviivat ja työllisyyden suuntaviivat eurooppalaisen kasvu- ja työllisyyspolitiikan suuntaviivojen laatimiseksi, ovat luullakseni oikeansuuntaiset.
Ne ovat poliittisen päätöksenteon työväline.
Ne sisältävät kuitenkin toimielimiin liittyviä päätöksiä, joiden merkittävyyden ymmärrämme keskipitkällä aikavälillä.
Ne vahvistavat Eurooppa-neuvostoa päätöksentekoprosessissa.
Ehdotukset eivät ole tältä osin puolueettomia.
Arvioikaamme niiden vaikutusta niihin kaikkiin päätöksiin, joita teemme, kun on keskusteltava yleisten asioiden neuvoston uudistuksesta.
Ja tämän Euroopan tason päätöksentekoprosessin takana on se toinen taistelu, joka jokaisen meistä on käytävä jäsenvaltiossaan, sillä ei ole mitään hyötyä päättää poliittisella tasolla hienoista suuntaviivoista, jos niissä budjettikeskusteluissa, joihin ryhdymme jäsenvaltioissamme, ei oteta näitä suuntaviivoja huomioon.
Meidän jokaisen on työskenneltävä tämän asian puolesta.
Miten voisimme olla iloitsematta siitä, että ilmoitatte meille ehdottamassanne strategiassa, jonka tavoite on kymmenvuotinen, että kunnianhimoisena pyrkimyksenänne on osoittaa, että Euroopan unionissa on mahdollista saavuttaa täystyöllisyys, ja siitä, että annatte meille siihen keinot kolmen prosentin määrällisen kasvutavoitteen ansiosta.
Korostan kuitenkin lisäksi ja omasta puolestani Claude Desama puhui ennen minua julkisten palvelujen roolista tällaisen tavoitteen saavuttamisessa tietoon pohjautuvaa taloutta koskevan tavoitteenne osalta elinikäisen koulutuksen strategiaa.
Tarvitsemme tätä varten konkreettisia tavoitteita, mutta tiedämme, ettemme yllä siihen, jos emme perusta ehdotuksiamme todelliseen työmarkkinaosapuolten väliseen vuoropuheluun, ja tässäkin asiassa meidän on mielestäni edettävä.
Puhun lopuksi sosiaalisesta yhteenkuuluvuudesta.
Iloitsen siitä itsepintaisuudesta, jolla puhuitte tästä asiasta, sillä emme halua sellaista yhteiskuntaa, jossa innovaation edistymisen vastineeksi hylätään sosiaalinen yhteenkuuluvuus.
Emme kuitenkaan usko, että yhteiskunnallisen syrjäytymisen torjuntaa voidaan jakaa osiin.
Se on kokonaisvaltainen hanke; kohderyhmien ajatus on ehkä välitavoite, mutta se ei voi olla ratkaisu köyhyyden ja yhteiskunnallisen syrjäytymisen vaikeuksiimme.
Tiedämme, että tarvitsemme tätä varten voluntarismia ja että voimme luottaa päättäväisyyteenne.
Tuemme teitä Lissabonissa unionin talouspolitiikkaa koskevien uusien suuntaviivojen täytäntöönpanossa.
Arvoisa puhemies, haluaisin kollegojeni tavoin onnitella siitä erittäin selkeästä asiakirjasta, jonka puheenjohtajavaltio Portugali antoi meille tänään.
Haluan korostaa erästä asiaa, joka on mielestäni teidän ja kollegojenne todellinen haaste, kun kokoonnutte tämän kuun lopussa keskustelemaan puheenjohtajavaltion ehdotuksesta: nimittäin sitä, miten voimme muuttaa koko asennettamme ja ajattelutapaamme niin, että edistäisimme yrittäjyyttä ja rohkaisisimme ihmisiä perustamaan uusia yrityksiä, joiden me ymmärrämme nyt olevan uuden talouden moottoreita.
On surullista, että Eurooppa on tarvinnut "tietotalouden" antaman yllykkeen tajutakseen sen, mikä on ollut selvää jo vuosikymmenen ajan tai kauemminkin, nimittäin sen, että taloutemme ei kannusta riittävästi näitä pienyrittäjiä tulemaan markkinoille eikä ottamaan riskiä perustamalla uusia yrityksiä.
Riskinottajat eivät kuitenkaan ole ainoita, joita täytyy kannustaa.
Meidän täytyy kannustaa kaikkia, jotka työskentelevät jossakin organisaatiossa.
Haluamme uudessa taloudessa antaa näille ihmisille mahdollisuuden perustaa oma yritys; työskennellä uusilla kasvavilla teollisuudenaloilla; saada enemmän päätäntävaltaa omassa työelämässään; käyttää koko potentiaaliaan.
Ajatelkaapa, miten monet ihmiset työskentelevät suurissa yrityksissä eivätkä voi käyttää kaikkia taitojaan, miten monet ihmiset ovat loukussa suurissa organisaatioissa eivätkä uskalla vaihtaa työpaikkaa, koska he eivät saa viedä eläkettä mukanaan ja koska he pelkäävät etenkin työttömyyttä.
Yksi keinoista edistää tällaista riskinottoa on edetä kohti sellaista täystyöllisyyttä, että ihmiset uskaltavat ottaa tuollaisen henkilökohtaisen riskin.
Haluaisin kuitenkin lopuksi esittää seuraavan kysymyksen: mikä näistä tulee ensiksi?
Voimmeko todella saavuttaa täystyöllisyyden kannustamatta ensin yrittäjyyttä?
Jos jäämme odottamaan, pelkään, että mainitsemiinne suuriin tavoitteisiin ei päästä.
Arvoisa puhemies ja arvoisa neuvoston puheenjohtaja, mielestäni teidän ja komission panoksen ansiosta Lissabonin huippukokouksesta voi lopultakin tulla kunnianhimoinen ja sosiaalinen huippukokous, jossa eurooppalainen sosiaalimalli lopultakin nähdään Euroopan yhdentymisen uutena liikkeelle panevana voimana ja jossa täystyöllisyydestä voi tulla konkreettinen tavoite.
Jos Lissabonin huippukokouksesta halutaan saada näiden poliittisten tavoitteiden huippukokous, siitä täytyy tulla myös metodiopin huippukokous.
Haluaisin pyytää teitä kiinnittämään erityistä huomiota kolmeen mielestäni oleellisen tärkeään asiaan, jotta tämä huippukokous onnistuisi tärkeänä sosiaalisena huippukokouksena.
Ensinnäkin, metodina täytyy olla, että työllisyysstrategiaa ja sosiaaliturvan uutta koordinointimenettelyä ei saa alistaa makrotalouspolitiikalle, jolla pyritään ainoastaan vakauteen.
Arvoisa neuvoston puheenjohtaja, minusta on täysin selvää, että sosiaaliasioiden neuvoston täytyy saada vähintään yhtä paljon painoarvoa kuin Ecofin-neuvoston ja että poliittisen johdon täytyy pysyä neuvoston itsensä käsissä.
Toiseksi haluaisin tukea hyvin vahvasti teidän sitoutumistanne siihen, että asetetaan selkeät tavoitteet sekä talouskasvulle että työllisyysasteelle.
Haluaisin kuitenkin lisätä tähän, että jos Lissabonin huippukokouksesta halutaan aito sosiaalinen huippukokous, meidän täytyy myös voida konkretisoida, mitä haluamme tehdä sosiaaliturvan uudenaikaistamiseksi ja vahvistamiseksi.
Myös tässä asiassa tarvitsemme osaamisstandardeja. Myös tässä asiassa haluamme Luxemburgin prosessin.
Sitten lopuksi, tuen Euroopan komission tavoitetta muotoilla kunnianhimoinen eurooppalainen köyhyysnormi ja vähentää köyhyyttä tuntuvasti kymmenen vuoden aikana.
Arvoisa neuvoston puheenjohtaja, mielestäni on tärkeää, että muotoilemme tästä asiasta tavoitteen, niin että kaikki jäsenvaltiot haastetaan torjumaan kaikkien yhteiskuntiemme kansalaisten sosiaalista syrjäytymistä, eikä pelkästään lasten vaan myös heidän vanhempiensa sekä tämän yhteiskunnan vanhusten.
Toivotan menestystä neuvoston puheenjohtajalle tavoitteineen.
Arvoisa puhemies, arvoisa neuvoston puheenjohtaja, työllisyyttä, talousuudistusta ja sosiaalista yhteenkuuluvuutta käsittelevä Eurooppa-neuvoston ylimääräinen kokous pyrkii, kuten sanoitte, kunnianhimoiseen, erittäin kunnianhimoiseen, tavoitteeseen silläkin uhalla, että se tuottaa pettymyksen maanmiehillemme, jotka ovat tietoisia siitä, ettei määräysten antaminen riitä täystyöllisyyden ja köyhyyden hävittämisen tavoitteen saavuttamiseksi.
Tällä huippukokouksella on kuitenkin sanalla sanoen yksi hyvin merkittävä ansio: poliittisen tahdon esittäminen Cardiffin ja Luxemburgin jälkeen suuremman sosiaalisen yhteenkuuluvuuden hyväksi ja varsinkin niiden 57 miljoonan henkilön hyväksi, jotka elävät alueellamme köyhyydessä ja joiden joukossa on yksinhuoltajaäitejä, monilapsisia perheitä ja lapsia ja joiden joukkoon liittyy tulevaisuudessa muita syrjäytyneitä eli niitä naisia ja miehiä, joilla ei ole pääsyä uusiin tietoihin ja taitoihin, mikä aiheuttaa uutta yhteiskunnallista epätasapainoa.
Siksi on syytä laatia sellainen talous- ja sosiaalipolitiikka, jossa katsotaan päättäväisesti tulevaisuuteen, jotta voitaisiin välttyä tietoa runsaasti saavien ja tietoa vaille jäävien väliseltä digitaaliselta kuilulta eli digitaaliselta murtumalta, kuten yksi kollegoistani juuri äsken sanoi.
Olen siksi sitä mieltä, että uudet tekniikat ovat kasvumme kannalta suurenmoinen integroinnin väline ainoastaan, jos niiden käyttöä opetetaan lapsuudesta saakka, koska puolet työpaikoista kuuluu vuoteen 2010 mennessä toimialoihin, jotka liittyvät suoraan tietotekniikkaan.
Suosittelen tässä mielessä, että Lissabonin huippukokouksessa tehdään kolme päätöstä: ensinnäkin päätös elinikäisen koulutuksen strategiasta, johon kuuluu suunnitelma lasten niin taloudellisen kuin henkisenkin köyhyyden poistamiseksi; toiseksi päätös eurooppalaisen yrityksen perustamisesta eurooppalaisen tutkimusalueen hyväksi; ja kolmanneksi päätös sellaisen työ- ja yhteensovittamismenetelmän laatimisesta, joka on avoin ja yhteydessä sosiaali- ja talouspolitiikkaan ja johon kuuluu kansallisten suunnitelmiemme yhteinen arviointi.
Arvoisa puhemies, hyvät parlamentin jäsenet, puheenjohtajavaltio Portugalin julkilausumaan sisältyy ajatus, josta erityisesti pidän.
Tämä yksittäinen ajatus on näkemys siitä, että eurooppalaisen kansantaloutemme vahvuus perustuu suorituskykyyn, mielikuvitukseen ja luovuuteen, siis puhtaasti talouselämän prosesseihin osallisten ihmisten osaamiseen.
Kuitenkin jos suhtaudumme tähän vakavasti, jos tämä on todella tarkoitus ottaa poliittiseksi ohjelmaksi, silloin ei ihmisten sosiaalista osallisuutta yhteiskuntaan edistävälle politiikalle tarvita enää muita perusteluja, sillä yhteiskunnallinen osallisuus olisi jo sinällään yhteisen kansantaloutemme voimakkain tuotannollinen voimanlähde.
Arvoisa neuvoston puheenjohtaja, sikäli kuin näin on, tarvitsemme erittäin kiireellisesti yhteisiä päämääriä.
Tarvitsemme vakaita päämääriä, jotka teemme mitattaviksi - niin laadullisesti kuin määrällisestikin - ja jotka menevät työllisyyslukujen kasvattamista pitemmälle, aivan kuten komissiokin on jo ehdottanut.
Tarvitsemme vakaita, yhteistuumin aikaansaatavissa olevia päämääriä, jotka menevät pitemmälle - aivan kuten komissiokin on jo ehdottanut - kuin työttömyyden alentaminen 4 prosenttiin vuoteen 2010 mennessä.
On tehtävä loppu sellaisesta ajatuskulusta, että Ecofin-ministerit ottavat kotimaissaan vastaan kiitosta onnistuneesta tilanteen vakauttamisesta, mutta samalla vastuu Euroopan valtavasta työttömyysongelmasta jää varjoon.
Toivon teille voimia, parlamentin tukea asiallenne ja määrätietoista panostusta sen hyväksi, että parlamentillamme olisi tulevaisuudessa enemmän sananvaltaa talous- ja työllisyyspolitiikan kysymyksissä, niin kuin Euroopan kansalaiset siltä odottavatkin.
Silloin teillä olisi yksi liittolainen lisää politiikkanne ajamiseen.
Arvoisa puhemies, arvoisa neuvoston puheenjohtaja, arvoisa komission puheenjohtaja, on ilahduttavaa ja rohkaisevaa kuulla, että parlamentissa puhutaan - kuten täällä on kuultu - tulevan vuosikymmenen uudesta strategisesta tavoitteesta, nimittäin siitä, että Euroopan unionista tehtäisiin maailmanlaajuisesti entistä dynaamisempi ja kilpailukykyisempi taloudellinen ja sosiaalinen alue uuden teknologian, innovaatioiden sekä tietojen ja taitojen avulla, niin että kykenisimme talouskasvua lisäämällä luomaan yhä enemmän ja parempia työpaikkoja sekä lisäämään sosiaalista yhteenkuuluvuutta.
On selvää, että meidän täytyy määritellä uudelleen Euroopan rooli maailmantaloudessa luomalla kilpailukykyinen Eurooppa, mahdollistamalla uusien ja parempien työpaikkojen synty ja toteuttamalla tämä sosiaalista yhteenkuuluvuutta koskevan täsmällisen strategian avulla.
Työllisyydellä ja sosiaalipolitiikalla on keskeinen rooli tämän uuden yhteiskunnan luomisessa kahdesta syystä.
Yhtäältä on taloudellinen tehokkuus, sillä teknologisen kehityksen myötä henkilöresurssien laatu on keskeinen asia.
Toisaalta on sosiaalinen tasavertaisuus, koska talouden nykyisestä noususuhdanteesta huolimatta yhteiskunnassamme on edelleen valtava määrä sosiaalista eriarvoisuutta.
Työttömyys, sosiaalinen syrjäytyminen ja sosiaaliturvajärjestelmien tulevaan epätasapainoon liittyvät riskit ovat ongelmia, jotka vain pahenevat maailmanlaajuistumisen, väestön ikääntymisen, teknologisten muutosten, väestönkasvun pysähtymisen ja naisten työelämässä saaman entistä näkyvämmän roolin synnyttämien väistämättömien haasteiden takia.
Euroopan täytyy saavuttaa täystyöllisyys.
Täystyöllisyys, joka sopii siihen muotoutumassa olevaan yhteiskuntaan, jossa naisilla ja miehillä on entistä paremmat mahdollisuudet.
Euroopan kansalaisten täytyy uskoa tähän hankkeeseen ja tähän todellisuuteen; he eivät saa nähdä sitä abstraktina asiana, josta me vain puhumme Brysselissä tai Strasbourgissa.
Pyydämme juuri nyt siirtymistä uuteen yhteiskuntaan, innovaatioon, tietoyhteiskuntaan sekä tietoihin ja taitoihin perustuvaan talouteen.
Meidän täytyy oppia nopeasti, luoda tähän uuteen yhteiskuntaan paremmin sopivia uusia käytäntöjä ja investoida teknologisiin muutoksiin unohtamatta kuitenkaan ihmisiä tai instituutioita.
Lissabon tulee olemaan edistysaskel, ja meidän täytyy pystyä uudistamaan eurooppalaista yhteiskuntamallia, koska ainoastaan siten pystytään lisäämään työpaikkoja ja samalla myös sosiaalista yhteenkuuluvuutta.


Sen takia meidän täytyy keskittyä joihinkin ensisijaisiin asioihin: meidän on parannettava aktiivisten työllisyyspolitiikkojen tehokkuutta, vahvistettava joustavuuden, koulutuksen ja elinikäisen oppimisen välistä synergiaa, lisättävä palvelualan työpaikkoja edistämällä yrittäjyyttä ja vähentämällä pienten ja keskisuurten yritysten hallinnollista taakkaa ja alentamalla muita kuin palkkakustannuksia, ja lopuksi meidän täytyy kehittää integraatiota kaikkien ihmisten yhtäläisiä mahdollisuuksia koskevissa yleisissä politiikoissa korostamalla erityisesti niitä osa-alueita, jotka helpottavat työ- ja perhe-elämän yhteensovittamista.
Tämä kaikki on tehtävä Euroopan kansalaisia ajatellen.
Se on tehtävä ajatellen niitä miehiä ja naisia, jotka työskentelevät ja elävät jokapäiväistä elämää maissamme.
Lissabonin ylimääräisen kokouksen täytyy vakuuttaa Euroopan kansalaiset uudelleen siitä, että Euroopan unioni on uskollinen sellaiselle yhteiskunnalle, joka edistää yhteiskuntaan kuulumista ja sosiaalista yhteenkuuluvuutta.
Arvoisa puhemies, puheenjohtajavaltio Portugalin ansioksi on luettava keskustelun keskittäminen kysymyksiin, joita ilman että ne olisivat uusia, lähestytään uudistavalla tavalla ja uskaliain tavoittein, alkaen kiireellisestä tarpeesta tarttua innovaatioon ja tekniikan jatkuvaan demokratisointiin perustuvan kilpailukyvyn haasteeseen ja tietäen, että Yhdysvaltojen teknologinen kehitys perustuu erittäin dynaamiseen yksityissektoriin mutta myös sotateollisuuteen ja jonkinasteiseen protektionismiin.
Myös Japania on arvostettava, sillä se antaa Euroopalle opetuksen työn organisoimisesta, valtion ja yritysten kuten myös työntekijän itsensä vastuusta yritystavoitteiden saavuttamisessa.
Näistä kahdesta mallista meidän on omaksuttava se, mikä on käyttökelpoista, kuten yrityskapasiteetti ja työn organisointi, ja säilytettävä se, mikä Euroopassa on parasta, eli sen jälkiteolliseen talouteen sopiva yhteiskuntamalli.
On totta, että Eurooppaan tarvitaan 32 miljoonaa työpaikkaa, jotta yltäisimme Yhdysvaltojen työllisyysasteeseen, on lisättävä naisten työpaikkoja, sopeutettava syrjäytyneet ryhmät, vahvistettava sosiaalista yhteenkuuluvuutta (rakennerahastojen avulla ongelmaa ei ole toistaiseksi ratkaistu) ja integroitava viisi miljoonaa pitkäaikaistyötöntä, joista monet ovat sitä yritysten uudelleenjärjestelyjen seurauksena.
Tarvitsemme uudenlaista pätevyyttä tietäen, ettei tekniikan käyttäminen ole laadukkaan työpaikan hiljainen tae.
Tarvitsemme yhteiskunnallisten osapuolten, Pintassilgon mietinnön mukaisten uusien toimijoiden kasvavaa osallistumista ja vastuunkantoa voidaksemme saada aikaan työllisyyttä ja yritysten kilpailukykyä koskevat sopimukset.
Meidän on ratkaistava köyhyysongelma ja tarvitsemme uusiin oloihin sopivan yhteiskuntamallin.
Arvoisa neuvoston puheenjohtaja, vastauksenne on sangen uskalias, joskin me tiedämme, että se ei riipu teistä vaan 15 jäsenvaltiosta.
Itävallan kysymystä kommentoisin toivomalla, että tämä maa voisi kuulua niiden valtioiden joukkoon, joka mahdollistaa tämän ehdotuksenne toteutuksen.
Mutta jos Itävalta tekee sen, se huijaa ja valehtelee osalle hallituksensa valitsijoista.
Toivon, että se voisi tehdä niin!
Arvoisa neuvoston puheenjohtaja, arvoisa komission puheenjohtaja, kansalaisemme saavat usein kuulla, olivatpa asioiden pohjustus tai päätelmät sitten millaisia tahansa, että elämme globaalistuneessa maailmassa.
Kuulemme sen sijaan harvemmin, millainen rooli Euroopalla täytyy olla tässä tiedon, globaalistumisen ja teknologian yhteiskunnassa.
Arvoisa puhemies, mieleeni juolahti, että tämä johtuu luultavasti siitä, että meillä eurooppalaisilla on kenties sellainen käsitys, että Eurooppa on joskus varsin etäällä tärkeimmistä meitä huolestuttavista ja kiinnostavista asioista.
Euroopan kansalaisten luultavasti tärkein huolenaihe terveyden jälkeen on työllisyys.
Ja työllisyys on sidoksissa kilpailukykyyn.
Kaiken tämän takia meidän täytyy määritellä Euroopan rooli maailmantaloudessa, kilpailukykyisen Euroopan rooli, ja korostan juuri "kilpailukykyistä", mahdollistamalla uusien, parempien ja entistä laadukkaampien työpaikkojen synty nimenomaan siksi, että voisimme taata sosiaalisen yhteenkuuluvuuden.
Sosiaaliset riskit, yhteiskunnan rikkonaisuus, työttömyys, sosiaalinen syrjäytyminen ja sosiaaliturvajärjestelmien epätasapaino ovat maailmanlaajuistumisen, teknologisten muutosten ja väestön ikääntymisen synnyttämiä väistämättömiä haasteita.
On siis välttämätöntä luoda edellytykset täystyöllisyydelle, joka sopii siihen muotoutumassa olevaan yhteiskuntaan, jota me kaikki rakennamme.
Tämä edellyttää sellaista kasvun dynamiikkaa, joka takaa koko Euroopan unionille keskimäärin vähintään 3 prosentin vuotuisen kasvun.
Näin ollen mielestäni on välttämätöntä edistää dynaamista ja yrittäjyyttä korostavaa kulttuuria sekä sosiaalista yhteenkuuluvuutta lisäävää kulttuuria.
Kaikki tämä on aivan välttämätöntä: teknologiset muutokset ja toimielinuudistukset.
On välttämätöntä oppia yhä nopeammin hyviä käytäntöjä ja myös luoda uusia sopivia käytäntöjä ja uudistaa poliittisia menetelmiä.
Euroopalla on toki nykyisin käytössään suunnitellut institutionaaliset prosessit, joilla voidaan kehittää näitä politiikkoja ja luoda sellainen talous ja ennen kaikkea sellainen yhteiskunta, joka perustuu innovaatioihin sekä tietoihin ja taitoihin, ottamalla käyttöön tietoyhteiskuntaa sekä tietojen ja taitojen yhteiskuntaa koskeva eurooppalainen politiikka, rakentamalla Euroopan laajuinen koulutusyhteiskunta ja luomalla maailmalle suuntautunut eurooppalainen tiede- ja teknologia-alue.
Arvoisa puhemies, päätän sanomalla, että meidän on taattava sellaisten politiikkojen yhdistelmä, jotka suosivat kasvua ja työllisyyttä, varmistavat makrotaloudellisen vakauden ja vahvistavat euroa; jotka edistävät kasvua ja siirtymistä innovaatioiden sekä tietojen ja taitojen yhteiskuntaan ja talouteen.
Rakennepolitiikkojen ja -uudistusten myötä, kansalaisia palvellen, saamme aikaan entistä läheisemmän ja ilman muuta myös entistä voimakkaamman Euroopan.
Arvoisa puhemies, haluaisin yhtyä kaikkiin näihin kiitoksiin puheenjohtajavaltio Portugalin tavoitteista tämän ylimääräisen kokouksen yhteydessä.
Erityisesti pyrkimys saada aikaan sosiaali- ja talouspolitiikan todellinen koordinointi täydessä laajuudessaan vetoaa minuun kovasti.
Haluaisin pyytää kiinnittämään huomiota kolmeen erityiseen asiaan.
Ensimmäinen asia on yhteinen johtaminen.
Puheenjohtajavaltio Portugali on ottanut asialistalle hyvin selkeästi innovoinnin sosiaalisen ulottuvuuden, mutta mielestäni tämä ulottuvuus on vielä liian etäällä pyrkimyksistä kannustaa uuteen toimintaan.
Sosiaalinen ulottuvuus täytyy mielestäni myös saada juuri uusiin eurooppalaisiin yrityksiin, olivatpa ne suuria monikansallisia yrityksiä tai pieniä tietojenkäsittely- ja teleliikennealan nopeasti kasvavia yrityksiä.
Haluaisin avata uudelleen keskustelun yhteisestä johtamisesta, niin että keskusteltaisiin yrityksen laajemmasta käsitteestä sijoittajien yhteisönä ja että mukana olisi työmarkkinaosapuolten ja kaikkien asianosaisten rooli.
Puheenjohtajavaltion asiakirjassa havaitsin viimeisellä sivulla aikomuksen perustaa teollisten muutosten seurantakeskus.
Mielestäni tällaisella seurantakeskuksella voisi olla merkittävä rooli, ja haluaisin pyytää, että tähän asiaan tartutaan tehokkaasti, ja haluaisin pyytää erityisesti UNICEa, Euroopan yhteisöjen teollisuusliittoa, tuomaan mukaan tähän asiaan myös hieman lisää sitoutumista ja innokkuutta.
Minua on häirinnyt, että se tätä huippukokousta varten tarkoitetuissa asiakirjoissaan erityisesti esittää toivomuslistoja viranomaisten toiminnasta mutta ei painota omia sitoumuksiaan ja omaa rooliaan kokonaisuutena.
Mielestäni - oli miten oli - myös sen pitäisi tehdä yhteistyötä näissä toiminnoissa.
Toinen asia, jonka haluaisin mainita lyhyesti, on verotuksen koordinointi, koska luulen, että minulla ei ole aikaa käsitellä kolmea asiaa.
Puheenjohtajavaltio mainitsee yritysverotuksen hankaluuden ja ilmaisee, että Montin paketissa on tässä asiassa huomattava umpikuja.
Haluaisin vielä kerran pyytää, ennen kaikkea komissiolta, laajaa analyysia yritysverotuksen kehityksestä ja haluaisin ehdottaa jäsenvaltioille, että ne harkitsisivat myös tässä asiassa eräänlaista Luxemburgin prosessia, koska kun tarkastelen kertomusta, näen siinä erityisesti myös esimerkkejä parhaista käyttökelpoisista käytännöistä.
Pyydän siis kiinnittämään huomiota myös tähän asiaan.
Arvoisa puhemies, arvoisa neuvoston puheenjohtaja, arvoisa komission puheenjohtaja, monia asioita on jo sanottu, joten jos puhuu viimeisenä, on olemassa se vaara, että tulee toistaneeksi asioita.
Haluaisin kuitenkin todellakin kiittää Portugalin puheenjohtajavaltiota esitetystä asiakirjasta ja neuvoston puheenjohtajan pitämästä vakuuttavasta puheesta.
Kuten puheenjohtaja Guterres muistutti, on totta, että Lissabonissa ei ole tarkoitus panna alulle uusia prosesseja, vaan lähentää Luxemburgin, Cardiffin ja Kölnin prosesseja.
Kuitenkin ensimmäistä kertaa vuosien jälkeen asetamme itsellemme strategisen tavoitteen, ja minusta tämä on erittäin tärkeää: tarkoitus on tehdä unionista talousalue, joka perustuu innovaatioon ja tietämykseen talouskasvun lisäämiseksi ja laadukkaan täystyöllisyyden ja sosiaalisen yhteenkuuluvuuden saavuttamiseksi.
Viime vuonna komissio oli tehnyt tutkimuksen, josta kävi ilmi, että jos pätevyyttä ja ammatillista koulutusta koskeviin kysymyksiin ei puututa perusteellisesti, vuonna 2010 ammattitaito on vanhentunutta 80 prosentilla tämänhetkisistä työssäkäyvistä, mikä syventää olemassa olevaa eriarvoisuutta ja saa aikaan uutta: tarvitaan siis jatkuvaa koulutusta ja merkittävää investointia tietoon ja tietämykseen.
Myös tutkimusta, toista strategista alaa, on välttämätöntä lisätä jäsenvaltioissa, Euroopassa; on välttämätöntä ottaa suuri harppaus laadun lisäämiseksi merkittävästi, siirtyä puiteohjelmista eurooppalaiseen tutkimuksen alueeseen, yhteiseen tutkimuspolitiikkaan.
Ja innovaation ei pidä olla ainoastaan rakenteellista, teknologista, vaan sitä on saatava aikaan myös menettelyissä ja toimenpiteissä.
Kuten kollega Van Lancker jo sanoikin, " sosiaaliasioiden" neuvostolla pitää olla sama merkitys kuin Ecofin-neuvostolla.
Tämän lisäksi pitää vahvistaa sosiaalista vuoropuhelua siten, että se on ensisijainen hyväksynnän väline tarvittavien muutosten toteuttamiseksi.
Lissabonia ei pidä muistaa ainoastaan erinomaisesta valmistelevasta asiakirjastaan, vaan huippukokouksena, joka uuden vuosituhannen alussa aloittaa uuden merkityksellisen käänteen Euroopan kehityksessä, työllisyydessä ja sosiaalisessa yhteenkuuluvuudessa.
Arvoisa neuvoston puheenjohtaja, haluaisin onnitella teitä Euroopan saamisesta yksimieliseksi siitä, että talouden nykyaikaistaminen ja sosiaalinen yhteenkuuluvuus ovat käsitteitä, jotka voi sovittaa yhteen.
Lissabonin huippukokouksen valmistelut antavat näyttöä siitä, että Euroopassa ei tehdä riittävästi työtä ja että mikäli haluamme olla maailman dynaamisin alue, meillä on oltava myös enemmän tietoa ja kykyä käyttää sitä.
Työllisyysasteen nostamiseksi ja sosiaaliturvajärjestelmien rahoittamiseksi meidän on työskenneltävä pitempi aika elämästämme ja ennen kaikkea meidän on saatava enemmän ja paremmin koulutettuja naisia työelämään.
Toivomme siis, että Lissabonin huippukokous myötävaikuttaa nykyisen naisten työllisyysmallin muuttamiseen.
Haluaisin kysyä teiltä, arvoisa puheenjohtaja, uskotteko te, että tämän huippukokouksen perusteella tehdään päätelmiä, joiden pohjalta voidaan ryhtyä konkreettisiin ja ajallisesti määriteltyihin toimiin niin, että naisilla olisi suurempi osa paitsi työelämässä, mutta ennen kaikkea myös uudessa tietoon pohjautuvassa taloudessa?
. (PT) Hyvät parlamentin jäsenet, haluaisin antaa suurkiitokset niistä tärkeistä ja erinomaisista puheenvuoroista, joilla olette osallistuneet tähän Lissabonin ylimääräisen huippukokouksemme valmistelemiseksi käytyyn keskusteluun.
Mielestäni tämä keskustelu on ollut tarpeellinen, samoin kuin parlamentin osallistuminen siihen, sillä mielestäni Euroopasta puuttuu vielä strategia.
Ja jotta tämän strategian aikaansaaminen olisi mahdollista, toimielinten on liittouduttava tavalla, joka ylittää luonnolliset poliittiset erot.
Tuo liittoutuma toteutuu muuten jo täysin siinä erinomaisessa yhteistyössä, jota Romano Prodin johtama komissio ja sen asiakirja ovat juuri tehneet Lissabonin huippukokouksen valmistelemiseksi.
On kuitenkin tärkeää, että parlamentin työskentelyllä on keskeinen rooli.
Toivoisin, että Lissabonin huippukokouksessa voisimme yhteisestä strategiasta sopimisen lisäksi päättää joukosta konkreettisia toimia ja avoimesta koordinaatiomenetelmästä.
Haluaisin esittää kaksi esimerkkiä, jotka liittyvät muuten siihen, mitä täällä on puhuttu konkreettisista toimista, jotka minä haluaisin hyväksyttävän: yksi niistä on se, että vuonna 2002 kaikki Euroopan koulut ja koulutuskeskukset liitettäisiin Internetiin ja että samalla niissä olisi myös henkilökuntaa, joka olisi pätevää antamaan välttämätöntä koulutusta, jotta peruskoulusta pääsevät nuoret ja kaikki, jotka saavat ammatillista koulutusta, olivatpa he sitten työttömiä tai eivät, voisivat saada eräänlaisen tietoyhteiskunnan "ajokortin", jonka avulla he osaisivat käyttää tietokonetta ja surffailla Internetissä.
Jos näin käy, olemme luomassa edellytyksiä sille, ettei tietotekniikka olisi yhteiskunnallisia eroja luova tekijä, joka syventäisi kuilua onnistujien ja epäonnistujien välillä, vaan se olisi päinvastoin yhdentymisen ja syrjäytymisen ehkäisyn kannalta tärkeä suunnanantaja.
Toinen esimerkki: keskustelua käytiin naisten osallistumisesta työmarkkinoille sekä yleensäkin naisten ja miesten yhtäläisistä mahdollisuuksista yhteiskunnassa.
Konkreettiset toimet, jotka liittyvät siihen, mistä hetki sitten puhuin perheiden ja ennen kaikkea lasten tukipalveluiden ottamisesta yhteiseksi tavoitteeksi, ovat ratkaiseva tekijä, jotta luotaisiin työpaikkoja ja taattaisiin samanaikaisesti yhtäläiset mahdollisuudet sekä naisten aikaisempaa paljon runsaampi mukanaolo työelämässä.
Tarvitaan siis konkreettisia toimia mutta myös avoin koordinaatiomenetelmä, joka auttaisi meitä niissä eri ulottuvuuksissa, joihin täällä viitattiin, saamaan Euroopan eri toimielimet ja hallitukset soveltamaan yhteisiä toimintasuunnitelmia ja käyttämään yhteen sovittamisen toteutumiseksi määriin sidottuja ja toteen näytettäviä välineitä.
Tämän päivän keskustelussa lausuttiin monta nykyajan keskeisiin käsitteisiin kuuluvaa sanaa: maailmanlaajuistuminen, tietoon pohjautuva yhteiskunta, vanhan ja uuden talouden välinen suhde.
Kaikki nämä sanat ja niiden takana olevat käsitteet voivat merkitä samanaikaisesti mahdollisuuksia ja ongelmia.
Ja meille esitettävä haaste on ongelmien muuttaminen mahdollisuuksiksi ja ennen kaikkea välttää hinnalla millä hyvänsä mahdollisuuksien muuttuminen ongelmiksi.
On ilmeistä, että onnistumisemme edellytyksenä on kaksi asiaa, jotka ovat keskeisiä kaikilla aloilla: ensimmäiseksi erittäin voimakas panostus ihmisiin ja niin monien parlamentin jäsenten tänään mainitsema avainkäsite: elinikäinen koulutus ja kasvatus merkitsee panostusta ihmisiin, mikä on ratkaiseva kysymys, jotta kaikki nämä aiheet muodostuisivat meille kaikille mahdollisuuksiksi.
Ihmisiin panostamisen lisäksi on kuitenkin välttämätöntä, että julkisella vallalla, olipa kyse sitten kansallisista valtioista, Euroopan unionista tai maailmanlaajuisista instituutioista, olisi lainsäätämismahdollisuuksia, jotta yritykset ja yksilöt olisivat kilpailukykyisiä ja jotta olot olisivat tasa-arvoiset ja yhteiskunnallisesti oikeudenmukaiset.
Tämä on totta maailmanlaajuistumisen osalta. Maailmanlaajuistuminen sallii sen, että vauraus, kansainvälinen kauppa ja tuottavuus lisääntyvät.
Mutta hallitsematon maailmanlaajuistuminen, sellaisena kuin se nykyään on, tai maailmanlaajuistuminen, jossa suuri osa maailman väestöstä ei panosta vahvasti ihmisiin, on syrjäytymistä, jakautumista ja rikkaiden ja köyhien välisen kuilun syvenemistä aiheuttava tekijä.
Tämä on totta tietoyhteiskunnassa, joka voi antaa vauhtia uudenlaiselle mahdollisuuksien tasavertaisuudelle mutta myös erottaa entistä jyrkemmin toisistaan ne, jotka sinne pääsevät ja ne jotka eivät, mikä on totta myös vanhan ja uuden talouden välisissä suhteissa.
Kyseessä ei sitä paitsi ole ensimmäinen kerta, jolloin teknologinen muutos muuttaa yhteiskuntasuuntausta ja talouden organisaatiota.
Ja näinä suurien muutosten aikoina on aina pitänyt paikkansa, että ongelmat, erityisesti vanhan talouden työllisyyttä koskevat, ratkaistaan aina uuden talouden ja sen välineiden avulla.
Annan yhden esimerkin: meillä on Euroopassa tekstiiliteollisuutta.
Eurooppalaisen tekstiiliteollisuuden olemassaolon on jatkuttava, mutta se tapahtuu vain, jos voimme käyttää siinä tietoyhteiskuntaan soveltuvaa teknologiaa.
Ja on erittäin kummallista, että tällä hetkellä niin kutsutun uuden talouden sektoreiden jo olemassa olevissa työpaikoissa on puutetta 800 000 pätevästä henkilöstä samaan aikaan kun työttömiä on miljoonia.
Tämä merkitsee sitä, ettemme ole vielä osanneet käyttää uuden talouden välineitä ratkaistaksemme vanhan talouden ongelmat, joita ei koskaan voida ratkaista sen saman vanhan talouden mukaisen logiikan avulla.
Lopuksi haluan vastata yhteen minulle esitettyyn kysymykseen, eli siihen, puhunko täällä 15:n vai 14 maan puolesta.
Vastaus on yksinkertainen: puhun 15 maan nimissä.
Yksi puheenjohtajavaltio Portugalin takaamista asioista on Itävallan täydellinen osallistuminen unionin KAIKKIEN toimielinten toimintaan.
Se ei estä Portugalin hallitusta, samoin kuin ei varmasti myöskään useita muitakaan Euroopan hallituksia, taistelemasta yhtä maata vastaan, vaan taistelemasta arvojen ja periaatteiden puolesta.
Kummallista kyllä, periaatteet ja arvot ovat olleet olemassa ennen poliittisia liikkeitä, kuten esimerkiksi sosiaalidemokraatteja tai kristillisdemokraatteja.
Puhun periaatteista ja arvoista, jotka ovat samat kuin valistuksen aikakaudella ja korostavat järjen ensisijaisuutta.
Sillä mikäli moderneilla yhteiskunnilla on nykyisin jokin vihollinen, se on poliittisen käytöksen irrationaalisuus.
Ja tuota irrationaalisuutta voi kutsua poliittiseksi populismiksi, kiihkonationalismiksi, uskonnolliseksi fundamentalismiksi, rasismiksi tai ulkomaalaisvastaisuudeksi.
Tämä on keskeinen asia: ilman näiden arvojen tunnustamista talous ja työllisyys voivat olla olemassa, mutta nimenomaan Eurooppa ei olisi olemassa.
, komissio.
(IT) Arvoisa parlamentin puhemies, arvoisa pääministeri, esitän nopeasti muutamia huomioita tämän erittäin rakentavan ja merkittävän keskustelun päätöksenä.
Ensimmäinen huomio: emme lähde liikkeelle nollapisteestä.
Kaikkien niiden, jotka ovat kaiketi havainneet sanoissamme liiallista optimismia, pitää ymmärtää, että emme lähde liikkeelle nollapisteestä.
Euroopan unionissa lähdetään liikkeelle yhtenäisvaluutan ja yhtenäismarkkinoiden tuomien etujen avulla.
Näin ollen Lissabonin huippukokouksessa lähdetään liikkeelle tämä perintö mukana, sitä pitää viedä eteenpäin niillä useilla aloilla, joilla tämä perintö ei ole lujittunut, sillä yhtenäismarkkinat eivät ole yhtenäiset niillä aloilla, joilla haluamme Lissabonissa edetä: ne eivät ole yhtenäiset julkisissa palveluissa ja yksityisissä palveluissa ilmenevien viiveiden takia; ne eivät ole yhtenäiset niiden viiveiden takia, joita ilmenee avoimuuden toteuttamisessa eikä niiden viiveiden takia, joita on nykyaikaisen tietotekniikan käytössä, kun pyritään saattamaan markkinat todellakin yhtenäisiksi tietotekniikan ja siten tehokkuuden näkökulmasta.
Meidän pitää siis onnistua löytämään tarvittavaa kasvua tuotantokyvyssä saavuttaaksemme pitkitetyn talouskehityksen ilman inflaatiota.
Meidän pitää kuitenkin olla tarkkoina.
Nyt me kaiketi jaamme osiin tätä Lissabonia koskevaa keskustelua, mutta meillä on koko ajan mielessämme hyvin täsmällinen tavoite: meidän pitää luoda sellaiset taloudelliset ja sosiaaliset olosuhteet, joiden avulla voimme saavuttaa pitkitetyn kasvun: taloudelliset olosuhteet, tehokkuuden ja tuotantokyvyn me olemme jo luetelleet; sellaiset sosiaaliset olosuhteet, joiden avulla voidaan välttää yhteiskuntamme tulojen pirstoutuminen ja jakautuminen, mikä on yksi suurimmista vaaroista.
Haluan muistuttaa siitä, sillä se on hyvä pitää mielessä: tuloja koskeva eriarvoisuus on viime aikoina jatkanut kasvuaan Euroopassa.
Tätä ongelmaa ei ehkä ole mahdotonta ratkaista tällä hetkellä, mutta se voi olla sitä huomenna.
Tässä asiassa vastuu on siis markkinoilla ja julkisilla taholla.
Lissabonissa meidän pitää tehdä eräitä hyvin konkreettisia päätöksiä.
Otan sen puitteissa jälleen esille erään erityisseikan, koska asiassa on viitattu monesti Yhdysvaltoihin.
Yhdysvalloissa nämä uudet markkinat, tämä innovaatio, tämä innovaation levittäminen suuri loikkaus eteenpäin on se, että juuri telematiikan innovaatiolla tietoja voidaan levittää myös syrjäisille seuduille ei missään tapauksessa tapahtunut ainoastaan yksityisten tahojen tekemien aloitteiden kautta.
Suuria investointeja on tehty liittovaltion tasolla, osavaltion tasolla ja paikallisella tasolla.
Ne ovat olleet merkittäviä, ja ne ovat olleet nykyaikaisiin infrastruktuureihin tehtyjä investointeja.
Huomatkaa, että tässä asiassa meidän välitön tehtävämme toistan, välitön julkisella ja muilla eri tasoilla on tiedon valtateiden rakentaminen, eli niiden teiden, joilla nämä uudet ajoneuvot kulkevat.
Markkinat, yksityiset tahot ja yritykset rakentavat ajoneuvot, joiden avulla kuljetaan eteenpäin, mutta juuri meidän velvollisuutemme on rakentaa uudet valtatiet.
Siispä se, mitä pääministeri Guterres sanoi tietokoneista joka koulussa, verkostosta, jonka pitää kattaa kaikki syrjäseudut, on velvoite, jota ei voida jättää yksinomaan markkinoiden harteille, koska sitä ei yksinkertaisesti tehdä markkinoiden puitteissa, mutta toisaalta ilman sitä me emme voi saavuttaa niitä uusia välttämättömiä kehitystä ja tuotantokykyä koskevia tavoitteita.
Meidän tehtävämme on siis välttää kriisi syrjäisillä talousaloilla, mikä ei merkitse keskittämistä, se ei merkitse keskitettyä ohjelmointia, vaan se merkitsee sitä, että syrjäisille talousaloille annetaan samat mahdollisuudet kuin keskitetyille talousaloille.
Tässä syy siihen, miksi ohjelma pitää kohdentaa kouluihin, tässä syy, miksi meidän pitää tarttua kokonaiseen ikäluokkaan ja toimia määrätietoisesti ja tehdä kaikkemme, jotta siinä ikäluokassa kukaan ei jäisi uuden lukutaidon opetuksen ulkopuolelle.
Lissabonin huippukokouksella on siis hyvin täsmällinen strategia.
Todellinen Lissabonissa kohdattava ongelma on mielestäni välittää uudenlaista uskallusta työllisyyttä ja kasvua koskevien kysymysten käsittelemiseen ja olla samalla tietoisia siitä, että me pystymme siihen, ja siten meidän pitää kulkea kohti tätä vakaisiin tasapainotilanteisiin perustuvaa mallia.
Tehdäkseni yhteenvedon tämän päivän keskustelusta, haluaisin käyttää ilmaisua, jota yksi teistä parlamentin jäsenistä on käyttänyt, ellen väärin muista, se oli jäsen Goebbels, joka sanoi, että Euroopassa on tulevaisuuden alijäämä.
Tästä on yksinkertaisesti kyse.
Surkuttelimme pitkään itseämme, kun samaan aikaan ne siemenet, jotka olimme suurin uhrauksin kylväneet Euroopan juurille, tuottivat hedelmää.
Minä pyydän, yritetään nyt tehdä loppu myös tästä tulevaisuuden alijäämästä ja antaa uusille sukupolville merkitys ja yritetään ajatella, että teemme yhdessä työtä vaatimattomasti mutta vakavamielisesti jonkin kestävän puolesta.
Näin ollen on selvää, että kolmen prosessin yhdistäminen on välttämätöntä.
Valitettavasti meidän terminologiamme on kammottavaa, mutta yhdistämme nyt todellakin makrotalouteen, työhön ja rakenteellisiin kysymyksiin liittyvä ongelmat, ja vasta silloin meillä on kyky ja mahdollisuus saavuttaa ne tulokset, jotka halusimme varsin yksinkertaisten, vaikkakin erityisten toimien avulla.
Muistakaamme eurooppayhtiö: emme ole vielä saavuttaneet yksimielisyyttä eurooppayhtiöstä, mutta sadattuhannet yritykset pyytävät sitä meiltä.
Tämä meidän pitää saada aikaansaada hinnalla millä hyvänsä, sillä pelkästään ajatus siitä, että toimisimme 15 maassa, joista jo tätä nykyä on muodostumassa yksi ainoa, joilla on erilaiset säännöt yritystä koskevista perusperiaatteista, on mahdoton: emme onnistu myymään sitä, koska siinä ei ole mitään mieltä.
Sama pätee myös eurooppapatenttiin: sitäkään me emme onnistu myymään; sama pätee sopimuksentekoa koskeviin sääntöihin, pääomamarkkinoihin; samoin se koskee sosiaaliturvan yhteensovittamisen siemeniä, sillä on hyödytöntä ajatella suuria liikkuvuuden mahdollisuuksia ja että saamme aikaan sellaisia menestyksekkäitä ohjelmia, kuten Erasmus ja Sokrates, joiden avulla voimme saada ihmiset liikkumaan enemmän, jos meillä sitten on sellaiset sosiaaliturvaa koskevat säännöt, jotka eivät auta meitä tuon liikkuvuuden edistämisessä.
Näin me siis monia palasia yhteen kokoamalla annamme merkityksen Lissabonin huippukokoukselle.
Uskoakseni annamme sen juuri siksi, että Portugalin puheenjohtajakausi on vetänyt yhdistymisen langoista ja koonnut yhteen mosaiikin eri palaset.
Nyt meillä on hallussamme tämä perintö, ja minä toivon, että Lissabonissa me löydämme yhtenäisyyden sen toteuttamiseksi, koska uskon, että me tarvitsemme sitä ja samoin tarvitsemme odottamatonta satoa.
Paljon kiitoksia, arvoisa komission puheenjohtaja, ja paljon kiitoksia, arvoisa neuvoston puheenjohtaja siitä huomattavasta panoksesta, jonka annoitte tähän mielenkiintoiseen ja tärkeään keskusteluun.
Olen ottanut vastaan kuusi työjärjestyksen 37 artiklan 2 kohdan mukaista päätöslauselmaehdotusta.
Äänestys toimitetaan keskiviikkona klo 12.00.
Keskustelu on päättynyt.
(Istunto keskeytettiin klo 21.15. ja sitä jatkettiin klo 21.00.
Ennen kuin jatkamme istuntoa, haluaisin huomauttaa eräästä asiasta, josta aina iltaistunnoissa huomautan. Koska kasvot täällä kuitenkin vaihtelevat, on monia, jotka eivät vielä tiedä sitä.
Minulla on teille eräs pyyntö, nimittäin että edistäisitte asioiden sujuvaa käsittelyä pitämällä kiinni puheajoista.
Siihen on kolme perustetta.
Ensimmäinen on vanha juhlia koskeva sääntö: mitä myöhäisempi ilta, sitä hauskempaa vierailla.
Täysistuntoon tämä ei kuitenkaan päde.
Toinen peruste on, että myös täällä lasikopeissa istuvat ihmiset, tulkit, haluavat kotiin.
Kolmas peruste on, että tulkkien ohella kulissien takana on vielä monia muita ihmisiä, joiden on oltava töissä istunnon loppuun asti, jotta esimerkiksi pöytäkirja saadaan huomiseksi valmiiksi.
Pyydän teitä siis pitämään kiinni puheajoista, niin pääsemme eteenpäin sujuvasti!
Ympäristöulottuvuuden sisällyttäminen kehitysmaiden kehitysprosessiin
Esityslistalla on seuraavana Wijkmanin laatima kehitysyhteistyövaliokunnan suositus toiseen käsittelyyn (A5-0051/2000) neuvoston yhteisestä kannasta Euroopan parlamentin ja neuvoston asetuksen antamiseksi ympäristöulottuvuuden sisällyttämisestä täysimääräisesti kehitysmaiden kehitysprosessiin (12485/1/1999-C5-0013/2000-1999/0020(COD)).
esittelijä.
(SV) Arvoisa puhemies, vuoden 1997 Brundtlandin kertomuksen jälkeen on ollut selvää, että taloudellista kasvua yksipuolisesti painottavasta politiikasta ei voi tulla tai se ei voi olla kestävää pitkällä aikavälillä.
Meidän kaikkien haasteeksi muodostuu sosiaalinäkökohtien ja ympäristönäkökohtien mukaan liittäminen.
Se merkitsee muun muassa sitä, että ympäristönäkökohtia ei voi tarkastella alakohtaisena kysymyksenä, vaan että mahdolliset tuotannosta, liikenteestä, rakentamisesta ja niin edelleen aiheutuvat kielteiset ympäristöseuraukset on selvitettävä suunnitteluvaiheessa ja ne on minimoitava erilaisten toimien avulla.
Rion konferenssi merkitsi sellaisen toimintaohjelman laatimista, jossa tuodaan esiin jokaisen alan tärkeimmät tähän asiaan liittyvät ongelmat ja josta käy ilmi se, kuinka ympäristön- ja luonnonvarojen suojelu otetaan huomioon.
Vaikka asiakirja onkin satojen sivujen mittainen, ohjelmaa kannatetaan kuitenkin yleisesti.
Jotta tässä välttämättömässä yhdentymisessä päästäisiin eteenpäin, menetelmiä on kehitettävä.
Lisäksi meidän on valittava mittarit, jotta saamme jatkuvasti tietoa siitä, mitä tapahtuu, meidän on annettava lisää tietoa, toteutettava koehankkeita ja niin edelleen.
Tällaista työtä on tehty jo usean vuoden ajan OECD:n valtioissa.
Sitä voitaisiin painottaa enemmänkin, mutta se on ainakin käynnissä.
Useiden kehitysmaiden laita on huonompi.
Niiltä puuttuvat sekä tarvittavat tiedot että voimavarat, jotta mukaan voitaisiin liittää ympäristönäkökohdat sekä se ennalta ehkäisevä työtapa, joka on Riossa tehtyjen päätösten varsinainen sisältö.
Tässä yhteydessä avustukset voivat olla merkittävässä asemassa.
Avustuksien antajana meillä on ylipäänsä suuri vastuu huolehtia siitä, että viemme sellaista osaamista ja tekniikkaa, jotka ovat kestäviä pitkällä aikavälillä ja joista ei toisin sanoen aiheudu vakavia haittoja ympäristölle ja luonnonvaroille.
Tänään keskustelun aiheena olevan säännöstelyehdotuksen tarkoituksena on huolehtia siitä, että EU sisällyttää ympäristönäkökohdat kaikkeen avustustoimintaansa.
Pitkän aikavälin tavoitteena on tietenkin se, että tällainen sisällyttäminen, tai valtavirtaistaminen, joksi sitä kutsutaan, tapahtuu automaattisesti, toisin sanoen, ilman erityisiä määrärahoja tai ohjelmia.
Menetelmät vaativat kuitenkin vielä paljon kehittämistä.
Erityisesti sekä komission että edunsaajavaltioiden tietoja ja pätevyyttä on lisättävä.
Olen vastannut toisen käsittelyn valmisteluista.
Työni merkittävänä lähtökohtana ovat tietenkin olleet ensimmäisestä käsittelystä saadut kokemukset ja siinä yhteydessä tehty työ.
Parlamentti esitti silloin lukuisia tarkistusehdotuksia, joista neuvosto hyväksyi noin kolmasosan ennen toista käsittelyä.
Analysoituani tilannetta olen ennen kaikkea tunnistanut kolme, neljä kysymystä, joissa parlamentin on mielestäni yritettävä saada aikaan muutoksia neuvoston ehdotukseen.
Tärkeimmät kysymykset mainitakseni, kyse on ensiksikin määrärahojen suuruudesta. Lisäksi kyse on toiminnan ohjaamisesta ja siitä, kuinka säännöstöä on tulkittava, toisin sanoen, että sen ei pidä koskea pelkästään kehitysmaiden toimintaa, vaan sen on tietenkin leimattava myös EU:n omaa toimintaa.
Tämä ei merkitse sitä, että muut ensimmäisen käsittelyn yhteydessä esille nousseet kysymykset eivät olisi tärkeitä vaan sitä, että meidän on keskityttävä kaikkein tärkeimpiin kysymyksiin.
Meidän on lisäksi luovuttava mahdollisimman paljon kaikesta vähemmän tärkeästä, jotta voisimme päästä neuvoston kanssa yhteisymmärrykseen.
Voin iloisena todeta, että käydyissä epävirallisissa keskusteluissa määrärahoja on voitu nostaa huomattavasti, nimittäin ehdotetuista runsaasta 50 miljoonasta eurosta noin 90 miljoonaan euroon.
Sitä meidän pitäisi mielestäni tukea, mikä käy ilmi myös tarkistuksesta 11.
Mielestäni tällä hetkellä ei ole mitään syytä tehdä mitään tämän säännöstön voimassaoloaikaa koskevia sitovia päätöksiä.
Mielestäni neuvoston ehdotus voidaan hyväksyä, koska arviointi suoritetaan neljän, viiden vuoden kuluessa.
Silloin parlamentti joka tapauksessa käsittelee kysymystä uudelleen.
Lopuksi haluaisin mainita kysymyksen, josta on vallinnut ja josta edelleenkin vallitsee erilaisia käsityksiä.
Kyse on niin kutsutusta komitologiasta, toisin sanoen siitä, miltä tämän säännöstön toimeenpanon pitää näyttää.
Siitä minulla on sellainen käsitys, että meidän on yritettävä päästä eroon järjestelystä, jossa jäsenvaltiot ovat suoraan tekemisissä täytäntöönpanon yksityiskohtien kanssa ja vastaavat niistä.
Niiden pitää olla mukana tekemässä päätöksiä puitteista ja säännöistä, mutta itse hankkeen toteuttaminen on jätettävä komissiolle.
Tässä asiassa olemme käsittelyn aikana ehdottaneet niin kutsuttua jaetun komitologian menettelyä (split comitology), mikä täyttäisi tarkoituksensa erinomaisesti.
Toivon, että parlamenttikin ehdottaa sitä äänestyksen yhteydessä.
Pyytäisin vielä yhtä asiaa.
Meidänhän tarvitsee neuvotella edelleen.
Sen vuoksi ehdotankin jo nyt, että äänestys toimitetaan keskiviikkona.
Arvoisa puhemies, kyseessä on erityisen merkittävä asetus, sillä enää ei voida sanoa: "Tuhoamme ympäristömme!", vaikka sitä olemme jo varsin pitkään tehneetkin, vaan nyt on jo melkein sanottava: "Ympäristö tuhoaa meidät!".
Tehtävämme on nyt vastustaa sitä.
Teollisuusmaissa myönnetään huomattavia hyvityksiä ympäristön säilyttämiseksi ja suojelemiseksi.
Kehitysmaissa on kuitenkin vielä luotava intensiivisesti asianmukaisia politiikkoja, strategioita ja hankkeita, jotta voitaisiin vastustaa lisätuhoja ja säästää ympäristöä.
On toteutettava toimenpiteitä, joissa otetaan huomioon ne vaikutukset, joita on kehitysmaiden integroimisella maailmantalouteen.
Esimerkistä käy tässä jälleen Nigeria, missä maaöljyn pumppaaminen aiheuttaa ympäristölle huomattavaa kuormitusta.
Myös tässä tapauksessa on edistettävä koulutus- ja kasvatustoimenpiteitä, jotta maata autettaisiin viime kädessä auttamaan itseään.
Asetusta voidaan siten sisältönsä puolesta kannattaa koko laajuudessaan, joskaan neuvoston esittämät rahoituskeinot eivät ole varmasti läheskään riittäviä.
Haluaisinkin sen vuoksi pyytää kaikkia parlamentin jäseniä äänestämään erityisesti tarkistuksen 11 puolesta, jotta hankkeelle saataisiin ainakin asianmukainen rahoitus, vaikka se jääkin tuntuvasti jälkeen tähänastisista arvioista ja kattaa vuosittain vain noin 13 miljoonaa euroa.
Jo nyt on harkittava tuntuvaa korotusta sopimusta tai asetusta tarkastettaessa.
Arvoisa puhemies, hyvät kollegat, vaikka edistystä onkin vielä tapahduttava paljon, on totta, että Euroopan unioni on harjoittanut aina yhteistyö- ja kehityspolitiikkaa kehitysmaissa, ja mielestäni siihen on sisällytettävä ympäristöulottuvuus ja laadittava sellainen.
Kestävän kehityksen käsite saa nimittäin täyden merkityksensä näissä maissa ja etenkin köyhimmissä niistä, sillä juuri ne kärsivät useimmiten suurkatastrofeista ja myös luonnonkatastrofeista, jotka ovat lisääntyneet tämän vuosisadan lopulla.
Saasteista ja niiden vaikutuksista on tosiaankin puhuttu paljon, mutta olemme nähneet, että luonnonkatastrofeja sattuu yhä useammin, kuten viime vuoden lopulla Keski-Amerikassa ja Venezuelassa ja nyt Mosambikissa ja Madagaskarissa.
Nämä tuhoisat onnettomuudet johtuvat itse asiassa suurista ilmastonmuutoksista, joiden syntymiseen olemme vaikuttaneet, sillä ne ovat ihmisten ja etenkin teollisuusmaiden ihmisten toiminnan aiheuttamia.
Kasvihuoneilmiöstä ja metsien tuhoutumisesta aiheutuu myös monia seurauksia.
Mitä tulee kehitysmaiden kehitysprosessin ympäristöulottuvuutta koskevaan asetukseen, neuvosto hyväksyi laajalti ne tarkistukset, joita esitimme ja jotka hyväksyimme ensimmäisessä käsittelyssä.
Voimme olla tässä mielessä vain tyytyväisiä.
Haluaisin kuitenkin korostaa erästä kohtaa, jonka neuvosto hylkäsi, epähuomiossa, niin ainakin uskon ja toivon, vaikka se on erittäin merkittävä: yhteistoimintaa eurooppalaisten toimijoiden ja paikallisten kumppanien välillä, joita ovat siis paikalliset kansalaisjärjestöt, perusyhteisöt ja biologisen monimuotoisuuden käyttöä koskevien perinteisten tietojen haltijat.
Yksikään hanke ei yllä kunnon tehokkuuteen, jos sitä ei toteuteta tiiviissä yhteistoiminnassa asianomaisen väestön kanssa.
Sanon lopuksi, että jos onnistumme ohjauskomiteoiden luomisessa, luulen, että on ilmaistava uudelleen toive sellaisen valitusjärjestelmän luomisesta, joka on avoin kehitysmaiden kansalaisyhteiskunnalle, sellaisten toimien osalta, jotka ovat ristiriidassa perusteltujen yhteiskuntaan liittyvien huolenaiheiden kanssa.
Arvoisa puhemies, kehitysmaiden kannalta kehityksen avain on niiden mahdollisuus itse osallistua itseään koskevaan kehitykseen sekä ongelman määrittelijänä että ratkaisujen hakijana.
Kehitysyhteistyössä mukana olleena olen havainnut, että tämä lähestymistapa on viime vuosina kiitettävästi korvannut vanhan paternalistisen avustusideologian, jossa niin sanotut kehittyneet maat ajattelivat kehityksen olevan sitä, että meidän elämänmuotomme siirretään vähemmän kehittyneisiin maihin.
Kehitysyhteistyön uusi paradigma korostaa kumppanuutta, jossa niin sanottu avunantaja on kuunteleva osapuoli.
Sillä pitää olla malttia antaa asianomaisten itse määritellä, mikä heidän ongelmansa on, ja antaa heidän itse laatia suunnitelma tilanteen parantamiseksi ja itse toteuttaa ratkaisu.
Avunantajan tärkein tehtävä on tehdä itsensä tarpeettomaksi ja huolehtia siitä, että työ luo hyvinvointia ja aktiviteettia paikan päällä.
Kollega Wijkman on tehnyt tässä suhteessa hyvän mietinnön, joka korostaa tätä ainoaa menestyksellistä ja moraalisesti kestävää paradigmaa.
Kuitenkin toistaiseksi EU:n tasolla tätä lähestymistapaa sovelletaan skandaalimaisen huonosti kehitysmaiden tiede- ja teknologiahankkeiden suhteen.
EU:n puiteohjelmat eivät ulotu kehitysmaihin.
Toisin sanoen ympäristöä koskevissa tiede- ja teknologiahankkeissa ei voi olla mukana esimerkiksi pohjoisafrikkalaisia kumppaneita.
Mikään ei toki estä heitä tutkimasta, mutta rahoitusmahdollisuuksia ei yksinkertaisesti ole, sillä kehitysmailla ei ole pääsyä mukaan konsortioihin rahaa hakevana osapuolena.
Miksi näin ei ole?
Onhan Itä-Euroopankin mahdollisuuksia mukaantuloon kasvatettu.
Asia on sitäkin käsittämättömämpi, kun ajattelee, miten koskettavia meidän kannaltamme ovat esimerkiksi Pohjois-Afrikan aavikoitumisongelmat tai Välimeren ongelmat.
Meidän on annettava rahoituksen muodossa enemmän vastuuta paikallisille tutkijoille, niin että voidaan rakentaa kehitystä, joka hyödyttää paikallisia ja jättää toiminnan jäljelle silloinkin kun rahoittajat poistuvat paikalta.
Meidän tulee varmistaa, ettei yhtään hanketta toteuteta ilman paikallisten tutkijoiden panosta.
Arvoisa puhemies, käsillä olevan asetuksen myötä Euroopan unioni saa välineen ja oikeudellisen sekä myös poliittisen vastuun sisällyttää ympäristöulottuvuus kehitysyhteistyöpolitiikkaansa.
Siihen tarvitaan tietenkin välttämättä riittävää rahoitustukea.
Siksi kannatan - niin kuin jo yksi ennen minua puhuneista - esittelijän tekemän tarkistuksen 11 tukemista.
Koska ympäristöulottuvuuden sisällyttämisessä kehitysmaiden kehitysprosessiin on kyse pitkän aikavälin sitoumuksesta, olen periaatteessa asetuksen aikarajoitusta vastaan.
Väitteet, joiden mukaan liian pitkät neuvottelut neuvoston kanssa vaarantaisivat jo olemassa olevia ja parhaillaan toteutettavia hankkeita, saavat minut vakuuttumaan siitä, että asia on itse asiassa päinvastoin.
Uskon myös, että tarkistus 9, jolla pyritään siihen, että siviiliyhteiskunta saataisiin mukaan tiedonvaihtoon ja asetuksen täytäntöönpanoon, on hyvin merkittävä, sillä siviiliyhteiskunnasta ja hyvän hallintotavan politiikasta käytävien keskustelujen ei nähdäkseni pitäisi ilmetä ainoastaan juhlapuheissa, vaan myös aktiivisessa poliittisessa päätöksenteossa.
Tuen niin ikään esittelijän ehdotusta jaetusta komitologiasta, jolloin strategisista suuntaviivoista päätettäisiin hallintomenettelyn yhteydessä ja täytäntöönpanosta neuvoa-antavan menettelyn yhteydessä.
. (EN) Olemme toivottavasti lähestymässä erään vuosi sitten edellisen parlamentin aikana alkaneen prosessin loppua.
Tämä aihe on itsessäänkin tärkeä, ja lisäksi tämä asetus ja siihen liittyvä trooppisia metsiä koskeva asetus ovat ensimmäiset kehitysyhteistyötä koskevat asetukset, jotka käsitellään yhteispäätösmenettelyssä.
Monelle meistä tämä on siis kiinnostava oppimiskokemus.
Edellinen asetus umpeutui vuoden 1999 lopussa.
Komissio ei ole tämän vuoden alusta lähtien voinut tehdä uusia rahoitussitoumuksia näihin budjettikohtiin.
Tämä on saattanut komission ja Euroopan erittäin vaikeaan tilanteeseen.
Tästä syystä haluamme saada hyväksymisprosessin päätökseen lähitulevaisuudessa.
Olemme tässä yhteydessä tukeneet neuvoston puheenjohtajavaltion ja parlamentin esittelijän välisiä epävirallisia neuvotteluja, jotta pääsisimme kumpaakin osapuolta tyydyttävään ratkaisuun.
Suurimmat erimielisyydet ovat koskeneet ohjeellisia määriä, komitologiaa ja asetuksen voimassaoloaikaa.
Haluaisin kommentoida lyhyesti kutakin kysymystä.
Ohjeellisen määrän osalta toteaisin lyhyesti, että hyväksymme tarkistuksessa 11 tehdyt kompromissiehdotukset.
Komitologia:
Olemme kannattaneet asetuksen hallinnoinnissa pikemminkin neuvoa-antavaa kuin hallintomenettelyä 28. kesäkuuta 1999 annetun neuvoston päätöksen 1999/468/EY mukaisesti, jossa todetaan: "Siten olisi noudatettava hallintomenettelyä, kun on kyse hallintotoimenpiteistä, esimerkiksi niistä, jotka liittyvät yhteisen maatalous- ja kalastuspolitiikan soveltamiseen tai budjettivaikutuksiltaan huomattavien ohjelmien toteuttamiseen."
Mielestämme asetuksen puitteissa rahoitettavalla ohjelmalla ei ole huomattavia budjettivaikutuksia eikä se näin ollen vaadi hallintomenettelyä, vaan neuvoa-antava menettely on sopivampi.
Kun kuitenkin muistetaan neuvoston näkemys asiasta ja jotta sovittelulta voitaisiin välttyä, tuemme parlamentin tekemää kompromissiehdotusta jaetusta komitologiamenettelystä, jossa rahoitettavien toimien strategisia suuntaviivoja koskeviin päätöksiin sovellettaisiin hallintomenettelyä, kun taas yli 2 miljoonan euron suuruisten hankkeiden hyväksyntään sovellettaisiin neuvoa-antavaa menettelyä.
Näin ollen komissio tukee periaatteessa tarkistusta 16 mutta pitää tarkistusten 19, 20 ja 21 sanamuotoa parempana.
Asetuksen voimassaoloajan osalta olemme tukeneet rajoittamatonta voimassaoloaikaa kuitenkin niin, että asetusta tarkistettaisiin säännöllisesti arviointien perusteella.
Olemme kuitenkin tietoisia siitä, että jos täällä hyväksyttäisiin rajoittamaton voimassaoloaika, se johtaisi väistämättä sovitteluprosessiin.
Tässä yhteydessä katsomme, että neuvoston ehdottama seitsemän vuoden voimassaoloaika on riittävä, ja näin ollen sovittelun välttämiseksi emme tue tarkistusta 18, jossa poistetaan asetuksen voimassaoloaika.
Viimeisenä tärkeänä kysymyksenä, joka on yhteinen sekä tälle että metsäasetukselle, ovat pankkivakuuksia koskevat tarkistukset.
Olemme parlamentin kanssa samaa mieltä siitä, että komissio ei saisi asettaa byrokraattisia esteitä joidenkin kansalaisjärjestöjen pääsylle yhteisön rahoituksen piiriin.
Tästä syystä komissio päätti heinäkuussa 1999 vaatia pankkivakuuksia ainoastaan yli miljoonan euron ennakkomaksuista.
Näin ollen tämä ongelma on suurelta osin ratkaistu.
Lisäksi komissio katsoo, että tällaiset asiat voidaan parhaiten ratkaista monialaisesti pikemminkin kuin erityisin asetuksin.
Näistä syistä komissio ei tue pankkivakuuksia koskevaa tarkistusehdotusta 10.
Loput ympäristöasetuksen tarkistukset voidaan jakaa kahteen ryhmään: yhtäältä niihin tarkistuksiin, joissa muutetaan asetusehdotuksen soveltamisalaa tai sen väliintulomekanismeja; ja toisaalta niihin tarkistuksiin, jotka koskevat rahoitettavien toimien hallinnointia, erityisesti rahoitukseen liittyviä näkökohtia.
Näiden kahden tarkistusryhmän osalta komission kanta on seuraava.
Löytääkseen sellaisen kompromissiratkaisun, jonka avulla voitaisiin välttää sovittelu, komissio voisi tukea tarkistuksia 1, 2, 3, 4, 5, 6, 7 ja 8, vaikka se katsookin, että ne eivät juurikaan tuo tekstiin lisäarvoa.
Jos yhteisen kannan lukee huolellisesti, huomaa, että valtaosa näiden tarkistusten taustalla olevista huolenaiheista on jo huomioitu asetuksen rakennetta kuitenkin noudattaen.
Toinen tarkistusryhmä aiheuttaa komissiolle enemmän ongelmia, eikä se näin ollen tue niitä: komissio ei tue tarkistusta 9 - toimien yhteensovittamista paikallisten osapuolten kanssa, kuten mietinnössä sanotaan -, ei siksi, että se olisi eri mieltä sen periaatteesta, vaan siksi, että kyseinen artikla liittyy perustamissopimukseen, jossa viitataan ainoastaan yhteensovittamiseen jäsenvaltioiden kanssa.
Tarkistuksessa 12 ehdotetaan neuvoston käsittelemien hanke-ehdotusten arvon nostamista 2 miljoonasta eurosta 5 miljoonaan euroon.
Koska useimpien hankkeiden arvo on jo nyt alle 2 miljoonaa euroa, tämä tarkistus ei ole aiheellinen.
Lisäksi olemme huolissamme siitä, että tarkistuksen hyväksyminen johtaisi sovitteluprosessiin.
Näin ollen komissio ei tue sitä.
Hankintaa ja markkinoille pääsyä koskevat tarkistukset - tarkistukset 13 ja 14 - merkitsisivät poikkeamista vakioiduista ja huolellisesti sovituista sanamuodoista.
Joka tapauksessa, kuten pankkivakuuksienkin tapauksessa, komission mielestä ei ole tarkoituksenmukaista ratkaista tällaisia asioita erityisiin asetuksiin sisältyvin erityissäännöksin vaan pikemminkin monialaisesti.
Vastustamme tarkistusta 15, joka koskee ympäristöalan valvontayksikön perustamista, koska tämä on mielestämme komission sisäiseen organisaatioon liittyvä kysymys, jota ei pitäisi ratkaista asetuksella.
Sellainen yksikkö on itse asiassa jo toiminnassa, vaikka aiommekin vahvistaa sitä entisestään.
Lopuksi: emme tue tarkistusta 17, koska se ei noudata asetusten tavanomaisia sääntöjä tai sanamuotoa ja katsomme sen tarpeettomaksi.
Paljon kiitoksia, arvoisa komission jäsen!
Keskustelu on päättynyt.
Äänestys toimitetaan huomenna klo 12.00.
Mikäli esittelijä toivoo käsittelyn lykkäystä, pyydän häntä anomaan sitä äänestystunnilla.
Virkailijoiden mukaan se on silloin mahdollista.
Metsien säilyttäminen ja kestävä hoito
Esityslistalla on seuraavana Bouwamin laatima aluepolitiikka-, liikenne- ja matkailuvaliokunnan suositus toiseen käsittelyyn (A5-0043/2000) ...
(Bouwman keskeyttää puhemiehen.)
Bouwman.
(DE) Arvoisa puhemies, tässä on luullakseni nyt sattunut jokin virhe!
Vuorossa on ensin vielä yksi mietintö.
Puhuisin mielelläni nyt, mutta ennen minua on vielä yksi mietintö.
Puhemies.
Paljon kiitoksia, hyvä kollega, tiesinkin heti keskustelun alkaessa, miksi olin niin tyytyväinen nähdessäni teidät täällä parlamentissa.
Pyydän anteeksi, asiakirjat ovat menneet minulla jotenkin sekaisin.
Näin käy taas kerran iltaistunnon vilskeessä.
Unohtakaa, mitä olen sanonut tähän mennessä.
Aloitamme uudelleen.
Esityslistalla on seuraavana Fernández Martínin laatima kehitysyhteistyövaliokunnan suositus toiseen käsittelyyn (A5-0048/00) neuvoston yhteisestä kannasta Euroopan parlamentin ja neuvoston asetuksen (EY) antamiseksi toimenpiteistä kehitysmaissa olevien trooppisten ja muiden metsien säilyttämisen ja kestävän hoidon edistämiseksi (12487/1/1999-C5-0014/2000-1999/0015 (COD)).
. (ES) Arvoisa puhemies, vihimme tämän keskustelun myötä käyttöön - kuten komission jäsen Nielson sanoi - kehitysyhteistyövaliokunnan uudet valtuudet yhteispäätösmenettelyssä.
Tänään käsittelemämme asetuksen tavoitteena on ottaa käyttöön toimenpiteitä kehitysmaissa olevien trooppisten metsien säilyttämisen ja kestävän hoidon edistämiseksi, niin että voitaisiin varmistaa tarvittavat rahoituspuitteet sellaisten toimien ja hankkeiden jatkamiseksi ja edistämiseksi, jotka käynnistettiin vuoden 1999 joulukuuhun asti voimassa olleen asetuksen nro 3062 hyväksymisen jälkeen.
Tämän rahoitusvälineen avulla unioni voi noudattaa biologista monimuotoisuutta koskevasta sopimuksesta, ilmastonmuutosta koskevasta puitesopimuksesta ja aavikoitumisen estämistä koskevasta yleissopimuksesta johtuvia velvoitteitaan.
Kaikissa niissä todetaan, että on välttämätöntä tukea kehitysmaita niiden metsävaroihin liittyvien ongelmien ratkaisemisessa.
Vuosina 1990-1995 katosi yli 56 miljoonaa hehtaaria metsää. Tämä määrä jakautui epätasaisesti, mutta se vaikutti aivan erityisesti kehitysmaihin viljelysmaan pinta-alan lisääntymisen, infrastruktuurien rakentamisen tai luonnonkatastrofien tai tulipalojen takia.
Kyse on näin ollen erittäin suuresta ongelmasta, joka ei koske ainoastaan kehitysmaita vaan koko maapalloa ja kaikkia siellä asuvia elollisia olentoja ja josta parlamentti antoi lausuntonsa jo ensimmäisessä käsittelyssä edellisen vaalikauden lopussa 5. toukokuuta 1999.
Sitä seurasi pitkä eikä suinkaan helppo neuvotteluprosessi neuvostossa, joka sai aikaan yhteisen kannan vasta joulukuussa 1999, sekä neuvoston, komission ja parlamentin välillä tarvittavan yksimielisyyden löytämiseksi.
Tähän kaikkeen vaikutti talousarvio, joka asetti useita rajoituksia etenkin siksi, että Kosovon jälleenrakentamissuunnitelman aloittamiseen on välttämätöntä osoittaa varoja.
Parlamentti hyväksyi jo ensimmäisessä käsittelyssä yhteensä 34 tarkistusta, joista 18 neuvosto on sisällyttänyt yhteiseen kantaansa joko kokonaan tai osittain.
Osaa 16 muusta tarkistuksesta, erityisesti tarkistuksia 5 ja 6, ei enää käsitellä vuoden 2000 talousarviota koskevan toimielinten välisen sopimuksen jälkeen.
Neuvoston ja komission kanssa käymissämme keskusteluissa ja neuvotteluissa on keskitytty kolmeen kysymykseen: talousarvioon, aikatauluun ja komitologiaan.
Haluan korostaa erityisesti sitä, että kaikki osapuolet ovat olleet joustavia ja pyrkineet lähentämään talousarviota koskevia kantoja, niin että olemme päässeet budjettikohtaan B7-6201 alun perin ehdotetusta 9 miljoonan euron summasta, mikä merkitsi kaikkiaan 73 miljoonaa euroa koko ajanjaksoksi, sellaiseen sopimukseen, joka merkitsee 249 miljoonan euron summaa seuraavaksi seitsemäksi vuodeksi vuoden 2000 talousarviossa jo olevan 30 miljoonan euron lisäksi.
Tämän talousarviota koskevan sopimuksen jälkeen - johon sisältyy myös aikataulua koskeva sopimus - erimielisyyksiä on ollut lähinnä komitologiaan liittyvissä kysymyksissä, joiden taustalla ovat parlamentin ja neuvoston perinteiset kannat. Olen sitä mieltä, että tulevaisuutta silmällä pitäen - ja Wijkmanin puheenvuorossa mainittuja ongelmia korostamatta - näitä kysymyksiä pitäisi tarkistaa toimielinten välisessä sopimuksessa, jotta parlamentin lainsäädäntömenettelystä voitaisiin tehdä entistä nopeampi ja sujuvampi.
Pyydän lopuksi, että parlamentti tukisi tarkistuksia 1, 7, 9, 10, 11 ja 12 ja äänestäisi muita tarkistuksia vastaan, sillä muuten komission ja neuvoston kanssa käydyissä neuvotteluissa saavutettu sopimus kaatuisi. Tämä pakottaisi meidät aloittamaan neuvotteluprosessin, keskeyttäisi joitakin toimia ja hankkeita ja aiheuttaisi epäilemättä vakavia ongelmia sille trooppisten metsien säilyttämis- ja ennallistamispolitiikalle, jota haluamme harjoittaa.
Arvoisa puhemies, haluaisin antaa edelliselle puhujalle, esittelijä Fernández Martínille, tunnustusta hänen mietintönsä monesta kohdasta.
Kaikissa budjettilinjauksissa on erittäin tärkeää puhua ennen kaikkea näiden linjausten rahoituksesta.
Aivan samoin kuin edellisen mietinnön kohdalla, en ole tyytyväinen siihen, että asetuksella on aikarajoitus, mutta hyvin monien vaarassa olevien hankkeiden kannalta se on hyvä perustelu, jotta päästään mahdollisimman nopeasti yhteisymmärrykseen neuvoston kanssa.
Samoin kuin Wijkmanin mietinnön kohdalla olen esittelijän kanssa samaa mieltä jaetusta komitologiasta eli että strategiset suuntaviivat hyväksytään käyttämällä hallintomenettelyä ja hankkeet pannaan täytäntöön käyttämällä neuvoa-antavaa komiteaa.
Mielestäni on todella tärkeää, että eri tarkistuksissa - esimerkiksi tarkistuksissa 2 ja 4 - painotetaan metsien väestöjen ja paikallisen väestön aktiivista osallistumista hankkeeseen.
Uskon, että tämä on todella olennainen näkökohta, varsinkin kun puhutaan trooppisten ja muiden metsien kestävästä hoidosta kehitysmaissa.
Arvoisa puhemies, arvoisa komission jäsen, hyvä kollega Martín, olette esittänyt sangen selkeästi, mistä mietinnössänne on kyse.
Paljon kiitoksia siitä.
Tiedämme kuitenkin myös varsin hyvin, että kaikki hankkeet eivät etene toivomallamme tavalla.
Sitä tärkeämpää meille onkin, että paikallinen väestö ja paikallisyhteisöt otetaan heti alkuvaiheessa mukaan suunniteltaessa, miten hankkeet on toteutettava, jotta varmistetaan, että nämä hankkeet, joita siis haluamme rahoittaa, ovat ekologisesti, sosiaalisesti ja myös kulttuurisesti kestäviä.
Paikallisten ihmisten etuja ei aina - sen tiedämme mekin - kunnioiteta, vaan usein ne alistetaan ja uhrataan tiettyjen ryhmien, kuten esimerkiksi monikansallisten puunjalostusyhtiöiden taloudellisille eduille.
Tässä yhteydessä voisin kertoa paljonkin Brasiliasta ja siitä, miten tällaiset edut ovat edustettuina siellä, sillä yksi asia on varma: vieläkään ei ole tyydyttävästi selvitetty kysymystä, voidaanko trooppisia metsiä ylipäätään hyödyntää kestävästi vahingoittamatta niitä samalla pysyvästi.
Juuri tässä kohden ei pitäisi leikata komission ja neuvoston osuuksia, sillä se olisi pikemminkin haitaksi.
Jos nimittäin metsien vahingoittamista jatketaan niin kuin tähän asti, paikalliset ihmiset joutuvat ensimmäisinä kärsimään ja sitten me kaikki koko maapallolla, sillä jo nyt voidaan todeta dramaattisia ilmastonmuutoksia.
Meille on nyt myös hyvin tärkeää, että hankkeet voivat edetä keskeytyksettä.
Siinä, mitä esimerkiksi vaadimme neuvostolta, ei ole kyse mistään tuulesta temmatuista vaatimuksista, ja uskonkin, että taitavasti neuvottelemalla asiassa voidaan edistyä, sillä edellytyksethän voidaan täyttää.
Muuten voimme vain yhtyä kollega Fernández Martínin mietintöön; myös se, mitä kollega Scheele ja muut ovat sanoneet, on täysin meidän linjamme mukaista.
Paljon kiitoksia parlamentin muille jäsenille tästä suurpiirteisestä aikalisästä.
Arvoisa puhemies, hyvät kollegat, trooppisten metsien tila on huolestuttava kahdessa mielessä. Köyhtyminen on paitsi määrällistä myös laadullista.
Panoksena on planeettamme luonnon monimuotoisuus.
Komissio toimi siis sopivaan aikaan tekemällä ehdotuksen uudeksi trooppisia metsiä koskevaksi neuvoston asetukseksi, ja minä tuen täysin esittelijän ehdottamia tarkistuksia, esittelijän, jonka asianmukaiselle ja terävälle työlle annan tunnustuksen.
Hän avaa kiinnostavia näköaloja, ja haluaisin käsitellä niitä hieman lisää muutamien kohtien osalta.
Minusta on ensisijaisen tärkeää pohtia asetuksen soveltamisalaa.
Sanon ensinnäkin, että hankkeet on kohdistettava paremmin trooppisten metsien kunnostamiseen.
Vuoden 1995 neuvoston asetuksessa keskityttiin kuitenkin ehkä liian yksipuolisesti trooppisten metsien suojeluun, eikä siinä korostettu tarpeeksi niiden mahdollista tuottavuutta.
Yhteisön tulevissa toimissa on lisäksi otettava huomioon kestävän metsätalouden kaikki näkökohdat.
Tämä edellyttää metsien ekosysteemeistä riippuvaisten alkuperäiskansojen kunnioittamista.
Tarkoituksena on muistaa, että näiden haavoittuvien kansojen välttämätön osallistuminen törmää huomattaviin esteisiin: kyseisillä metsäalueilla on usein levottomuuksia ja selkkauksia, liian usein ihmeratkaisuna pidetyllä matkailulla on näillä alueilla odottamattomia seurauksia, ja esteenä ovat myös paikalliset metsälait, joita ei juurikaan sovelleta tilanteisiin, joihin ne on tarkoitettu.
On tosin olemassa metsiä, joita suojellaan kaikelta tuotantotoiminnalta, mutta on myös sellaisia metsiä, jotka pidetään mukana taloudellisessa toiminnassa.
Näin on Euroopan unionin metsien laita, ja kysyn teiltä, hyvät kollegat: missä oli yhteisön tuki eurooppalaisille metsille, kun myrsky tuhosi niitä viime joulukuussa?
Tässä mietinnössä esitetty haaste on otettava tietenkin vastaan, mutta on myös laadittava todellinen yhteisön metsien säilyttämisen ja kestävän hoidon politiikka.
. (EN) Minun tarvitsee tuskin korostaa, miten tärkeitä trooppiset metsät ovat maailmanlaajuisesti, sillä ne vaikuttavat ilmasto-oloihin, niissä on suuri osa maailman biologisesta monimuotoisuudesta ja myös miljoonat kehitysmaiden asukkaat saavat niistä elantonsa - polttopuu on tästä hyvä esimerkki.
Näistä ja muista syistä Euroopan kansalaiset odottavat syystäkin, että yhteisö tukee trooppisten metsien säilyttämiseen ja kestävään hoitoon liittyviä toimia.
Puhun trooppisista metsistä, mutta itse asiassa tässä asetuksessa on edelliseen asetukseen verrattuna uutta se, että sen soveltamisalaan kuuluvat nyt kaikki kehitysmaat ja näin ollen sellaiset maat kuin Etelä-Afrikka, Kiina sekä Välimeren ja Lähi-idän alueet.
Lisäksi asetuksessa viitataan erityisesti alkuperäiskansojen ja metsistä riippuvaisen väestön tarpeisiin sekä tarpeeseen ottaa huomioon sukupuolisidonnaiset näkökohdat.
Olemme juuri keskustelleet ympäristöasetuksesta, ja tuolloin esittämäni huomautukset joistakin alakohtaisista kysymyksistä soveltuvat suurelta osin myös metsäasetukseen.
Puhun tästä syystä hyvin lyhyesti.
Fernández Martínin mietintöön esitettyjen tarkistusten osalta komissiolla on seuraavanlainen kanta keskeisistä alakohtaisista kysymyksistä.
Ohjeellinen määrä: komissio hyväksyy tarkistuksessa 9 ehdotetun 249 miljoonan euron kompromissisumman seitsemäksi vuodeksi.
Komitologia: komissio tukee periaatteessa tarkistusta 11 mutta pitää tarkistusten 13, 14 ja 15 sanamuotoa parempana.
Tarkistuksissa ehdotetaan jaettua komitologiamenettelyä, jossa vuotuisiin suuntaviivoihin ja ensisijaisiin tavoitteisiin sovellettaisiin hallintomenettelyä, kun taas neuvosto tutkisi yli 2 miljoonan euron suuruiset hankkeet neuvoa-antavassa menettelyssä.
Asetuksen kesto: sovittelun välttämiseksi komissio ei tue tarkistusta 12, jossa ei rajoiteta asetuksen kestoa.
Mielestämme neuvoston ehdottama seitsemän vuoden kesto on hyväksyttävä kompromissi.
Pankkitakuut: komissio ei tue pankkitakuita koskevaa tarkistusta 8 aiemmin mainituista syistä.
Vastustamme erityisiin budjettikohtiin tehtäviä erityissäännöksiä, sillä se on ristiriidassa yhteisen tavoitteemme eli hallintomenettelyjen yksinkertaistamisen ja yhtenäistämisen kanssa.
Lisäksi katsomme, että tämä kysymys on jo suurelta osin ratkaistu vuonna 1999 tehdyssä komission päätöksessä.
Muiden tarkistusten osalta kantamme on seuraava.
Komissio pitää myönteisinä ja tukee tarkistuksia 7 ja 10.
Pidämme tarkistusta 4 hyväksyttävänä.
Emme tue tarkistuksia 2, 3 ja 6, sillä katsomme, että käsitteet on huomioitu toisaalla asetuksessa ensimmäisen käsittelyn jälkeen.
Näin ollen selkeän ja tiiviin lainsäädännön nimissä haluaisimme, että nämä tarkistukset poistettaisiin.
Emme tue tarkistusta 1, sillä se ei mielestämme juurikaan tuo lisäarvoa.
Koska neuvostolla on kielteinen kanta tähän tarkistukseen, komissio haluaisi, että sekin poistettaisiin.
Lopuksi: emme tue tarkistusta 5, sillä pidämme ilmaisua "vakavia epäilyjä" liian subjektiivisena, minkä vuoksi asetusta on erittäin vaikea panna täytäntöön.
Lisäksi tämän tarkistuksen tavoite, nimittäin sosiaalisilta, kulttuurisilta, taloudellisilta tai ympäristövaikutuksiltaan kielteisten hankkeiden välttäminen, sisältyy vaikutuksia koskevia arviointeja koskevaan 4 artiklan 5 kohtaan.
Paljon kiitoksia, komission jäsen Nielson!
Keskustelu on päättynyt.
Äänestys toimitetaan huomenna klo 12.00.
Aluksella syntyvä jäte ja lastijäämät
Arvoisa kollega Jarzembowski, nyt koittaa tähtihetki!
Esityslistalla on seuraavana Bouwmanin laatima aluepolitiikka-, liikenne- ja matkailuvaliokunnan suositus toiseen käsittelyyn(A5-0043/00) neuvoston yhteisestä kannasta Euroopan parlamentin ja neuvoston direktiivin antamiseksi aluksella syntyvän jätteen ja lastijäämien vastaanottolaitteista satamissa (11195/1/1999-C5-0251/1999-1998/0249 (COD)).
. (NL) Arvoisa puhemies ja arvoisa komission jäsen, käsittelemme nyt hyvin tärkeää direktiiviä.
Olemme keskustelleet täällä viime viikkojen aikana Erikan onnettomuudesta.
On ajateltu kaikenlaisia uusia toimia kaksoispohjien, valvonnan ja tarkastuselinten valvonnan osalta lyhyellä aikavälillä.
Jos tarkastelemme meren saastumista öljyn vuoksi tämäntyyppisten onnettomuuksien seurauksena, havaitsemme, että kysymys on kaikkiaan kolmesta prosentista.
Alusten normaalista käytöstä aiheutuu kaksinkertainen määrä saastumista.
Eikä siinä kaikki.
Jos tarkastelemme rantojamme, voimme havaita esimerkiksi Alankomaissa, tämä pätee myös muihin maihin, että 49 prosenttia ajelehtivasta jätteestä tulee suoraan merestä.
Vain 15 prosenttia on matkailijoiden aiheuttamaa, ja suuri osa on jopa alkuperältään mahdotonta selvittää, mutta sekin tulee luonnollisesti jostakin.
Lyhyesti sanottuna tämä direktiivi on hyvin tärkeä, koska taloudelliset vahingot ovat suuria ja koska lintujen, kalojen ja muiden elinympäristöjen laatu, joka on tärkeä asia, huononee.
Lyhyesti sanottuna kysymys on meidän elinympäristöstämme.
Tämän direktiivin motiiveista minun ei tarvitse sanoa enää mitään.
Direktiivin laadun osalta haluan puhua komissiosta vain myönteisessä mielessä.
Ensimmäisessä käsittelyssä oli toki runsaasti tarkistuksia, ja parlamentti on tukenut täysin niitä kaikkia.
Tarkistuksia oli yhteensä 18. Niistä suuri osa on hyväksytty, mutta joitakin vähemmän tärkeitä ei ole hyväksytty.
Ne tulevat kyllä tavalla tai toisella takaisin.
Haluan kuitenkin keskittyä erityisesti yhteen hyvin tärkeään asiaan.
Olemme koko unionissa yhtä mieltä siitä, että merten saastuttamiselle täytyy tehdä jotakin.
Viittaan vielä kerran Erikan tapaukseen mutta myös muihin asioihin.
Olemme myös yhtä mieltä siitä, että on käytettävä sellaista periaatetta, että saastuttajat maksavat.
Tässä mietinnössä on tarkistus, jonka mukaan maksujärjestelmien koko kirjoa ei saa sallia Euroopan unionissa, koska jotkin satamien vastaanottolaitteistojen maksujärjestelmät eivät tee oikeutta sille, mikä on välttämätöntä ympäristömme pitämiseksi puhtaana.
Tässä ei ole taloudellista kannustinta.
Sallinette minun esittää tämän esimerkin hyvin selkeästi.
Eteläisissä jäsenvaltioissa käytetään itse asiassa suorien kustannusten periaatetta, mikä tarkoittaa, että jätteensä satamaan tuovat saastuttajat maksavat, mutta saastuttajat, jotka eivät tuo jätteitään satamaan, saastuttavat kyllä, mutta he eivät maksa.
Pohjoisissa maissa on järjestelmä, jossa taloudelliset tekijät ovat joka tapauksessa toisenlaisia.
Kaikki maksavat siitä riippumatta, heittävätkö he jätteitä mereen vai toimittavatko ne satamaan.
Tähän sisältyy tietynlainen taloudellinen kannustin, jolla pyritään tavalla tai toisella vaikuttamaan siihen, että jätteet toimitetaan satamaan.
Tästä on kokemuksia, ja tästä on tehty tieteellinen tutkimus, ja tämä tuntuu toimivan.
Tämä on yksi syy siihen, että parlamentti pitää kiinni tästä asiasta, ja myös komissio, jota nyt puolustan, pitää kiinni siitä, että käytettäisiin prosenttiosuutta epäsuorista kustannuksista, jotka täytyy sisällyttää satamamaksuun.
Tätä me oikeastaan kannatamme.
Se on yksi asia, että prosenttiosuuden pitäisi olla 90 prosenttia.
Se voisi myös olla 75 prosenttia, mutta jokin pohja täytyy joka tapauksessa olla. Pohjan täytyy olla melko tukeva.
Muuten palaamme järjestelmien kirjavuuteen ja meidän täytyy niin sanoakseni odottaa vielä vuosia, ennen kuin olemme ottaneet opiksemme asiassa, jonka nyt jo oikeastaan tunnemme.
Siksi haluaisin vakuuttaa kaikille, että näistä syistä on järkevää valita järjestelmä, jossa epäsuorat kustannukset sisällytetään tavalla tai toisella satamamaksuihin.
Kun tarkastelee komission ehdotusta sellaisenaan, voi havaita, että jokin maa voi valita prosenttiosuudeksi 0,01 prosenttia epäsuorista kustannuksista, jos niin halutaan.
Pelkään, että käytännössä tämä valitaan.
Tämä on myös tärkein asia, josta vaihdamme ajatuksia lähiaikoina.
Mukana on vielä runsaasti muita elementtejä. Olemme päässeet yksimielisyyteen monista kohdista.
Olen myös sitä mieltä, että pääsemme asiassa tulokseen.
Tämä on kuitenkin asian ydin, ja haluaisin pyytää kaikkia kiinnittämään tähän paljon huomiota.
Arvoisa puhemies, arvoisa varapuhemies, hyvät kollegat, haluaisin ensinnäkin korostaa, että kävimme näissä kahdessa käsittelyssä hyvän keskustelun.
Saanen kiittää sydämellisesti esittelijä Bouwmania siitä, että hän otti mietinnön tehdäkseen ja selvitti sitä niin hyvin.
Olemme siis neuvoston kanssa yksimielisiä kolmesta kysymyksestä.
Ensinnäkin kaikkiin Euroopan satamiin on rakennettava asianmukaiset vastaanottolaitteet laivojen jätteille, mikäli niissä ei vielä sellaisia ole.
Niiden on siis oltava olemassa.
Toiseksi, kaikkien alusten kansallisuudesta riippumatta on toimitettava jätteensä.
Kolmanneksi, laivan on vastattava kuluista.
Näistä asioista olemme yksimielisiä.
Haluamme nimittäin aikaansaada yhteisen järjestelmän, jolla voitaisiin välttää jätteiden mereen heittämisestä koituva taloudellinen etu.
Haluamme ensisijaisesti suojella kasveja ja eläimistöä, toiseksi on runsaasti rannikkoalueita, joista toisaalta matkailijat nauttivat ja joille toisaalta on luotava työpaikkoja.
Haluamme siis luoda tehokkaan järjestelmän.
Missä kohden sitten eroamme neuvoston näkemyksistä paitsi sellaisissa pikkuseikoissa, että haluamme vapauttaa museolaivat byrokraattisista määräyksistä ja että olemme hieman tiukempia suurten kalastusalusten ja huviveneiden kohdalla?
Todella ratkaiseva ero on kysymys, kuinka alukset saadaan vastaamaan jätteiden toimittamisesta koituvista kustannuksista.
Bouwmanhan esitteli jo tätä asiaa.
Siitä on kahdenlaisia kokemuksia.
Itämereltä saatua kokemusta ei ole saatu mistään yksittäisestä valtiosta, vaan koko Itämeren alueelta ja se tarkoittaa sitä, että jos suuri osa jätteiden toimittamisesta koituvista kustannuksista katetaan yleisillä satamamaksuilla, ei ole enää mitään houkutinta poistaa aluksella syntynyttä jätettä mereen.
Kun jätteiden toimittamisesta on jo maksettu, voidaan ne toimittaa myös satamassa.
Toisessa järjestelmässä on kyse puhtaasta aiheuttajaperiaatteesta eli sen, joka tuo maihin aluksella syntynyttä jätettä, on maksettava siitä ylimääräinen maksu.
Tämä toinen järjestelmä on osoittautunut tehottomaksi, sillä miksi Välimeri on niin likainen?
Miksi Pohjanmeri on niin likainen?
Koska aiheuttajaperiaate ei puutteellisen valvonnan vuoksi toimi!
Siksi valiokunnassa on todettu laajalla enemmistöllä, tosin ei millään suurella enemmistöllä, kuten vähemmistön mielipiteen edustajat heti huomauttavat, että niin kuin parlamentti totesi ensimmäisessä käsittelyssä ilman mitään kiistoja, että yleismaksujärjestelmä on parempi, koska se tavallaan tarjoaa aluksille taloudellisen houkuttimen olla heittämättä jätteitä mereen ja toimittaa ne sen sijasta satamissa asianmukaisiin vastaanottolaitteisiin.
Tämä on ratkaiseva kysymys.
Olemme valmiita sopimukseen neuvoston kanssa.
Se on tähän asti kuitenkin torjunut kaikki vakavasti otettavat sopimukset.
Siksi vetoankin parlamenttiin, että se tukisi tarkistustamme, jonka mukaan yleisillä satamamaksuilla tulisi kattaa huomattava osuus kustannuksista aina 90 prosenttiin asti.
Silloin meillä on mahdollisuus sopia neuvoston kanssa sovittelukomiteamenettelyn puitteissa, olipa kyseessä 75 prosenttia tai mikä määrä hyvänsä.
Siksi esitän myös pyyntöni komissiolle: arvoisa varapuhemies, harkitkaa, mille kannalle asetutte!
Ympäristönsuojelun edun nimessä uskon, että yhteisömme monien maiden pitkän aikavälin kukoistavan matkailuteollisuuden kannalta on parempi luoda tehokas järjestelmä.
Tukekaa siksi yleismaksujärjestelmäämme.
Ehkäpä sitten pääsemme johonkin järkevään kompromissiin neuvoston kanssa sovittelumenettelyssä.
Arvoisa puhemies, olen iloinen, että juuri te johdatte tätä keskustelua - tiedänhän, että te baijerilaisena suhtaudutte myötämielisesti satamia ja merialueita koskeviin asioihin. Haluaisin myös kiittää esittelijä Bouwmania hänen tekemästään työstä sekä meidän kanssamme tekemästään yhteistyöstä ennen huomista äänestystä.
Huomenna on kyse parista näkökohdasta.
Ensinnäkin tiedetään, että ihmisten ja tavaroiden kuljettaminen laivalla on muihin kuljetustapoihin verrattuna ympäristöystävällisintä.
Samanaikaisesti tiedetään, että laivat aiheuttavat huomattavan osan merten saastumisesta jätteillään, lastijäämillään ja öljylietteellään.
Laivojen käyttämä moottoripolttoaine on raskasta polttoöljyä, ja tiedetään, että 1-3 prosenttia siitä jää yli öljylietteenä, joka perinteisesti päästetään mereen.
Olemme uskoakseni yksimielisiä siitä, että alusten on toimitettava jätteensä ja ylijäämäaineensa satamiin.
Siitä seuraa, mitään muuta loogista seurausta ei voi ollakaan, että ylin käsky puhtaiden merten puolesta on, että laiton jätteenpoisto merellä ei saa enää olla kannattavaa.
Siitä on kyse, ja siitä olemme täällä myös keskustelleet enemmistövoittoisesti.
Arvoisa komission jäsen, tammikuussa keskustelimme teidän kanssanne sangen perusteellisesti Erika-tankkerin onnettomuuden seurauksista.
Silloin kokosimme jälleen kerran yhteen kaikki laivojen turvallisuutta ja merten puhtautta koskevat näkökohdat.
Tässäkin direktiivissä lastijäämien vastaanottolaitteista satamissa on kyse siitä, miten meristä saadaan puhtaampia.
Tiedoksi vain: tiedetään, että yksistään Pohjanmerellä päästetään vuosittain laittomasti 70 000 m3 jätteitä ja vastaavasti tiedetään, että korkeintaan 5-10 prosenttia aluksista noudattaa tällä hetkellä kunnon menettelytapaa eli toimittaa jätteensä satamiin.
Tätä skandaalia ei voida hyväksyä neuvostonkaan näkökulmasta.
Neuvostokin sanoo, että kaikkiin satamiin on saatava asianmukaiset vastaanottolaitteet ja niiden on oltava tähän tarkoitukseen varustettuja.
Konfliktissa onkin viime kädessä kyse siitä, kuinka tämä maksetaan.
Parlamentti totesi ensimmäisessä käsittelyssä suurella enemmistöllä, että laivojen maksuosuuden on oltava huomattava eli vähintään 90 prosenttia.
Tämä onkin erona neuvostoon, joka sanoo meille, että on oltava yksi osuus.
Osuus voi kuitenkin olla vain puoli euroakin, ja se olisi tässä tapauksessa luoja paratkoon liian vähän.
Silloin ei mikään muutu, koska aluksille ei synny mitään taloudellista painetta toimia asianmukaisesti.
Kaikille aluksille on välttämättä saatava jätemaksu siitä riippumatta, käyttävätkö ne todellisuudessa laitteita, eli merellä tapahtuvasta jätteenpoistosta koituvan edun on poistuttava, mikä - niin kuin täällä tuotiin jo esiin - on Itämerellä onnistunut HELCOM-sopimuksen ja yleismaksujärjestelmän ansiosta.
Sen, mikä sopii Itämerelle, on voitava toimia myös Euroopan muilla merialueilla, sillä kyse ei ole ainoastaan ympäristöstä, kyse on puhtaista vesistä, kyse on viime kädessä matkailusta, ja - mikä on ratkaisevaa - ympäristökysymyksen ohella kyse on myös tasapuolisesta kilpailusta.
Laivoilla on oltava satamissa kaikki samat edellytykset, ja vain siinä tapauksessa, että parlamentti, neuvosto ja komissio laativat ne yhdessä, saadaan tasapuolinen kilpailu entiselleen satamien ja laivojen osalta.
Kyse on mielestäni myös unionin ja erityisesti parlamentin uskottavuudesta.
Uskon, että ihmiset ovat harmissaan huomatessaan EU:n ja sen ministerien käyttäytyvän tekopyhästi katastrofien yhteydessä, niin kuin saimme "Erikan" kohdalla nähdä.
Rannoille tulee öljyä, ja sitten ilmestyvät paikalle poliitikot ja ministerit hyörimään itse pikku ämpäreineen ja poistamaan öljyä , mutta kun kaksi viikkoa myöhemmin keskusteltavana on ankara direktiivi, on edellisen päivän hyvät sanat unohdettu.
Emme voi poissulkea onnettomuuksia sataprosenttisesti, mutta voimme toteuttaa ennalta ehkäisevät toimenpiteet mahdollisimman hyvin.
Tämä johdonmukainen direktiivi on merkittävä askel siihen suuntaan.
Toivon myös, että liberaalikollegat harkitsisivat vielä huomiseen asti, eivätkö he voisi parlamentti-identiteettinsäkin vuoksi osallistua myös toiseen käsittelyyn niin kuin jo ensimmäiseen, sillä sovittelumenettelyynhän me joka tapauksessa menemme, ja sitten on katsottava, miten pitkälle neuvosto voi mennä.
Uskon, että käsittelemme nämä tarkistukset huomenna loppuun siten kuin niistä on valiokunnassa keskusteltu niin ympäristö- ja kilpailusyistä kuin senkin perusteella, mitä kaksi kuukautta sitten tammikuussa päätettiin.
Arvoisa puhemies ja arvoisa komission jäsen, kiitokset mietinnöstänne, arvoisa esittelijä.
Sanoitte juuri, että tarvitsemme kovasti tätä direktiiviä.
Tämä on hyvä direktiivi.
Satamissa täytyy olla vastaanottolaitteistot.
Valvontaa on lopultakin tulossa.
Jäsenvaltioiden täytyy myös käyttää seuraamuksia, jos joku ei noudata sääntöjä.
Se on hyvin tärkeää.
Se on hyvä asia ympäristön kannalta.
Nyt investoidaan - ennen direktiiviä - esimerkiksi Antwerpenissa, jonka lähellä asun, ja siellä rakennetaan suurta laitteistoa, jota ei ennen ollut.
Tämä direktiivi siis jo toimii tietyssä mielessä.
On yksi asia, Jarzembowski sanoi sen myös, josta meillä on mielipide-eroja.
Kuinka veloitamme kustannukset?
Olemme yhtä mieltä siitä periaatteesta, että saastuttaja maksaa.
Täytyykö hänen sitten maksaa automaattisesti koko summa tai hyvin suuri summa satamamaksuissa, vai käytämmekö joustavaa järjestelyä, kuten neuvosto nyt ehdottaa?
Mikä on paras taloudellinen kannustin, kuten sanoitte?
Olen keskustellut tästä asiasta muutamien ihmisten kanssa.
Näkemykset ovat erilaisia.
Tavat vaikuttavat myös selvästi melko erilaisilta.
Jopa saman alueen eri satamissa kuulee erilaisia asioita ja näkee eri prosenttiosuuksia.
On myös satamia, jotka muuttavat prosenttiosuutta vasta viime hetkellä, jos saan asian niin sanoa.
Mielestäni meidän on siksi parlamenttina parempi olla pitämättä kiinni kiinteästä prosenttiosuudesta.
Joustavan järjestelmän täytyy olla näillä ehdoilla - kuten sanoitte - oleellinen osa kustannuksista.
0,01 prosenttia ei ole selvästikään oleellinen osa.
Järjestelmän täytyy olla myös kannustava, koska joustava osa pidetään avoimena ympäristöystävällisellä tavalla toimiville ihmisille sillä edellytyksellä, että komissio pitää hyvin silmällä koko asiaa ja valvoo järjestelmän toimintaa.
Jos direktiivin tavoitteita ei saavutettaisi, silloin teidän komissiossa täytyy puuttua asiaan, ehdottaa muutoksia ja huolehtia siitä, että järjestelmä tosiaan toimii.
Arvoisa kollegat, meidän täytyy joka tapauksessa pelastaa ja säilyttää tämä direktiivi ja huolehtia siitä, että meillä on se.
Toivon, että emme vaaranna tätä direktiiviä yhtä kohtaa koskevan liian periaatteellisen asenteen vuoksi.
Arvoisa puhemies, vielä jokin aika sitten monet ajattelivat, että jäte häviää, jos sen heittää mereen tai ampuu avaruuteen.
Nykyisin tiedämme, että törmäämme tulevaisuudessa aina uudelleen näihin jätteisiin, jolloin ne ovat usein vielä haitallisemmassa muodossa.
Meren mittava saastuminen ja eläinten elämän tuhoaminen vuotavilla tankkereilla herättää aina paljon huomiota.
Paljon vähemmän kiinnostuneita ollaan siitä, että meriä saastuttavat päivittäin tavalliset kauppalaivat ja huvijahdit.
On korkea aika saada aikaan mahdollisimman kattava ja hyvin valvottavissa oleva järjestely, jolla huolehditaan siitä, että aluksilla syntyvä jäte kerätään ja käsitellään ympäristöystävällisesti satamissa.
Voimme tässä yhteydessä hyödyntää satamissa, muun muassa minun kotikaupungissani Rotterdamissa, nyt saatua käytännön kokemusta.
Luonnollisesti keskustelun kohteena on kysymys siitä, ovatko säännöt epäoikeudenmukaiset pienempien alusten kannalta ja historiallisten museolaivojen kannalta sekä sellaisten alusten kannalta, jotka verrattain lyhyellä matkalla käyvät monessa satamassa ja jotka joutuvat siksi maksamaan useammin.
Minulla on sellainen vaikutelma, että esittelijä on etsinyt mahdollisimman hyvää ratkaisua ja kuunnellut hyvin kommentteja.
Muut ratkaisut olisivat todennäköisesti vähemmän suotuisia ympäristönsuojelun kannalta, ja sen perusteella ryhmäni voi hyväksyä tämän mietinnön.
Arvoisa puhemies, arvoisa komission jäsen, aluksi minunkin pitää vuorollani kiittää esittelijä Bouwmania hänen ponnisteluistaan sen hyväksi, että komissiossa näkemykset lähentyisivät.
Täydellistä yksimielisyyttä ei löytynyt, mutta mitä siitä, politiikassa niin käy hyvin usein.
Oli miten oli, millainen mietinnöstä sitten lopulta tuleekin ja millainen sopimus saadaan aikaan neuvoston ja parlamentin välille, varmaa on, että tilanne parantuu siitä, mitä se oli.
Mielestäni tämä direktiivi edistää merkittävällä tavalla merien saastumisen rajoittamista, koska satamiin aiotaan rakentaa jätteidenkäsittelylaitteita.
Myös nyt käytävästä keskustelusta käy ilmi, että on olemassa kiistakohta.
On täysin selvää, että on olemassa kaksi järjestelmää: Pohjanmerellä voimassa oleva yleismaksujärjestelmä ("no-special-fee") sekä muissa satamissa voimassa oleva järjestelmä, jossa laivoilta veloitetaan sen mukaan, miten ne käyttävät satamien palveluita.
Ymmärrän niiden kollegoiden huolen, jotka puhuvat siitä, kuinka monet häikäilemättömät alusten päälliköt heittävät jätteet mereen välttyäkseen maksuilta, mutta haluan kuitenkin sanoa, että asialla on vielä toinen puoli.
Toinen puoli on se, että Välimeren jäsenvaltioiden satamat, kuten esimerkiksi oman maani Kreikan satamat, tulevat kärsimään vakavista kilpailuongelmista verrattuna unioniin kuulumattomien naapurimaiden satamiin, koska mikään ei estä Välimereltä saapuvia kapteeneja valitsemasta Turkin tai Pohjois-Afrikan maiden satamia, jotta he välttyisivät yhteisön satamissa voimassa olevilta, objektiivisesti katsoen korkeilta maksuilta, jotka eivät perustu palvelujen käyttöön.
Haluan siis sanoa, että edistystä tapahtuu.
Pitäkäämme siis kiinni tällä direktiivillä saavutettavasta edistyksestä, eli aikeesta määrätä maksuja joidenkin objektiivisten kriteerien pohjalta.
Arvoisa puhemies, mielestäni järjestelmien kiireellinen lähentäminen toissijaisuusperiaatteeseen liittyvän ongelman lisäksi ei johda tavoittelemiimme tuloksiin, koska aina löytyy tapoja kiertää järjestelmä, minkä tuloksena ympäristölle aiheutuu vahinkoja.
Arvoisa puhemies, joka päivä aluksilta heitetään mereen 5 miljoonaa roskaa.
Nämä roskat kulkeutuvat mereltä rantaan ja vahingoittavat suuresti ympäristöä ja meren eliöitä.
Niiden takia kuolee vuosittain miljoona lintua ja 100 000 merien nisäkästä ja merikilpikonnaa.
Marpol-yleissopimuksen tavoitteena on ehkäistä alusten aiheuttama meren pilaantuminen, mutta lainsäädäntö on selvästikin tarpeen, jotta tätä yleissopimusta noudatettaisiin.
Tästä syystä tämä direktiivi on niin tärkeä ja olen iloinen voidessani todeta tänä iltana, että neuvostossa on edistytty sellaisen yhteisen kannan hyväksymisessä, joka pakottaa alukset jättämään jätteen satamissa oleviin vastaanottolaitteisiin.
Onnittelen myös esittelijää hänen työstään, sillä hänen sitoutumisensa osoittaa sen, että valiokuntamme pitää erittäin tärkeänä juuri tämän ongelman ratkaisemista ja että kaikkia puolueita edustavat parlamentin jäsenet haluavat voimakkaasti tehdä lopun tällaisesta ympäristön kannalta tuhoisasta toiminnasta.
Pidän erityisen myönteisenä sitä, että hän tukee voimakkaasti sitä ehdotusta, että pilaantumisen ehkäisemisen parantamiseksi ja kilpailun vääristymisen välttämiseksi ympäristövaatimusten pitäisi koskea kaikkia aluksia riippumatta siitä, minkä lipun alla ne purjehtivat, ja kaikissa yhteisön satamissa pitäisi olla asianmukaiset jätteen vastaanottopalvelut.
Eräs asia, josta brittiläiset Labour-puolueen jäsenet ovat eri mieltä esittelijän kanssa, on aiheuttajaperiaatteen soveltamistapa.
Tuemme voimakkaasti itse periaatetta, mutta olemme sitä mieltä, että sitä voidaan valvoa tehokkaammin, jos jäsenvaltioilla on edelleen valtuudet ottaa käyttöön omiin oloihinsa soveltuvat veloitusjärjestelmät.
Esimerkiksi Yhdistyneen kuningaskunnan järjestelmä, jossa alus maksaa jätteen kerääjälle aina, kun se käyttää jätehuoltopalveluja sataman puuttumatta siihen, toimii hyvin.
Se perustuu kaikkien toimijoiden, myös satamien ja ympäristöjärjestöjen, kuten RSPB:n ja Maailman luonnonsäätiön, väliseen yksimielisyyteen.
Olemme kuitenkin esittelijän tavoin sitä mieltä, että erilaiset veloitusjärjestelmät eivät saa lisätä meren pilaantumisriskiä.
Tästä syystä tuemme neuvoston ehdotusta tarkistuslausekkeen vahvistamisesta, jotta direktiivin tehoa voitaisiin valvoa säännöllisesti.
Arvoisa puhemies, se, joka on nähnyt, mitä seurauksia Erika-tankkerin katastrofista on ollut ympäristölle, ei kohtuuden nimeen voi vastustaa mietintöä, jonka pyrkimyksenä on huolehtia laivojen öljyjäämistä.
Tämä on erittäin tärkeä mietintö.
Tässä yhteydessä on syytä korostaa, että kyse ei ole ensi sijassa lainsäädännön puuttumisesta.
Kaikki EU:n valtiot ovat allekirjoittaneet niin kutsutun Marpol-yleissopimuksen, ja Itämeren alueen valtiot ovat lisäksi allekirjoittaneet Helsingin yleissopimuksen.
Molempien tarkoituksena on välttää meriin joutuvia päästöjä.
Kyse on sitä vastoin jätteiden vastaanottopalvelujen saatavuuden parantamisesta ja siitä, että kannustamme myös niiden käyttöön.
Itämereen joutuu vuosittain melko paljon öljypäästöjä, joiden laajuus vaihtelee suuresti; jo Ruotsin aluevesillä kyse on sadoista tapauksista vuodessa.
Itämeri on ympäristönäkökulmasta katsottuna myös huomattavasti useita muita meriä herkempi.
Tästä näkökulmasta katsottuna pidämme tämänpäiväistä päätöstä alkuna sellaiselle ratkaisulle, johon lopulta kaikki Itämeren valtiot osallistuvat, myös ehdokasvaltiot Puola, Latvia ja Liettua.
Mielestäni kyse on asiasta, jossa rajat ylittävästä yhteistyöstä voi olla vain hyötyä.
Emme pysty koskaan ratkaisemaan Euroopan ympäristöongelmia yksin.
Lopuksi haluaisin sanoa niille, jotka taloudellisista syistä suhtautuvat asiaan vielä epäillen: Miettikää toisaalta sitä, mitä kustannuksia aiheutuisi meriemme puhdistamisesta!
Vielä koittaa aika, jolloin tällaiset vaatimukset ovat ajankohtaisia.
Silloin olemme kiitollisia, jos olemme tehneet kaiken voitavamme öljypäästöjen estämiseksi.
Arvoisa puhemies, haluan ensin todeta aivan lyhyesti, että tuskin kukaan epäilee tätä ongelmaa käsittelevän direktiivin tarpeellisuutta, sillä tämä on vakava ongelma paitsi Euroopalle myös kaikille maailman merille ja se edellyttää näin ollen tehokkaita ja pikaisia toimenpiteitä.
Haluaisin tehdä selväksi, että on olemassa tiettyjä periaatteita, jotka ovat yleismaailmallisia ja joista olemme näin ollen täysin samaa mieltä.
Ensiksi: kaikissa satamissa täytyy olla tarvittavat jätteenkäsittelylaitteet.
Toiseksi: ilman muuta saastuttaja maksaa.
Olen samaa mieltä siitä, että alustyyppejä tai alusten pituutta koskevissa poikkeuksissa saattaa olla eroja.
Ei kuitenkaan saa käydä niin, että aloitamme sodan, joka lopulta vääristää eri satamien välistä kilpailua, tai että teoriassa ympäristöön liittyvät rannikkojen tai meren suojelua koskevat toimenpiteet lopulta vääristävät eri satamien välistä kilpailua.
Näin ollen meidän täytyy tässä vaiheessa ryhtyä tehokkaisiin toimenpiteisiin, koska ellemme pysty löytämään sopivaa ratkaisua, tämä direktiivi johtaa täydelliseen epäonnistumiseen.
Tällöin se vain hyödyttää joitakin satamia toisten kustannuksella, koska ympäristöä koskevat korulauseet kätkevät taakseen satamien välisen kilpailusodan.
Olisi johdonmukaista esimerkiksi ottaa käyttöön yhtenäinen tariffi kaikissa Euroopan satamissa, täsmälleen samansuuruinen tariffi, joka ei johtaisi minkäänlaiseen kilpailun vääristymiseen, tai vastaavanlaisia toimenpiteitä.
Kaikki päätökset, jotka mahdollistavat esimerkiksi jäsenvaltioiden satamille myöntämän tuen, vääristävät lopulta kilpailua ja ovat tehottomia.
Arvoisa puhemies, olen parlamentin jäsenen tavoin kiinnostunut meristä ja sukeltamisesta, kuten myös purjehduksesta, ja uskon todellakin, että kaikkia meitä läsnäolijoita kiinnostaa se, miten pystymme varmistamaan merien puhtauden nykyisille ja tuleville sukupolville.
Olen sitä mieltä, että tänään käsittelemämme työ on suuri edistysaskel.
Haluan tästä syystä onnitella esittelijä Bouwmania ja koko aluepolitiikka-, liikenne- ja matkailuvaliokuntaa siitä perusteellisesta työstä, jota he ovat tehneet koko tämän keskustelun ja koko tämän aloitteen käsittelyn aikana.
Kuten tiedätte, komissio pitää meren pilaantumista erittäin huolestuttavana asiana.
Toivon, että voin lähiaikoina antaa teille ensimmäiset tankkerien turvallisuuden valvonnan parantamista koskevat toimenpiteet, jotka toivottavasti pystymme viemään eteenpäin hyödyntämällä Erika-tankkerin uppoamisen kaltaista dramaattista tilannetta; tämä dramaattinen tilanne voi johtaa siihen, että pystymmekin tällä kertaa ylittämään tietyt hyvin konkreettiset intressit, joihin lähiaikoina ehdottamani toimenpiteet tulevat epäilemättä vaikuttamaan.
Vaikka onkin totta, että onnettomuudet aiheuttavat suuria ongelmia ja suuria katastrofeja, todellisuudessa suuri osa saasteesta ei ole peräisin onnettomuuksista vaan yksinkertaisesti siitä, että joillakin aluksilla on tapana päästää jätteensä mereen, mikä on todellakin hyvin leväperäistä toimintaa.
Tästä syystä olen sitä mieltä, että tämän direktiivin kaltainen lainsäädäntö kattaa useita näkökohtia, jotka koskevat jätteen toimittamista satamiin.
Kaikilla yhteisön satamilla on velvollisuus ottaa käyttöön asianmukaisia jätteen vastaanottolaitteita ja varmistaa jätehuollon suunnittelu, jota valvovat jäsenvaltioiden viranomaiset.
Toisaalta aluksilla on velvollisuus toimittaa satamaan kaikki niillä syntyvä jäte, jollei niillä ole riittävää varastointimahdollisuutta, jonka ansiosta ne voivat jatkaa seuraavaan satamaan.
Lisäksi aluksilla on velvollisuus ilmoittaa toimittamastaan jätteestä ennen saapumistaan satamaan ja maksaa vastaanottolaitteiden käytön kustannukset.
Juuri tästä pääsemmekin itse ongelmaan.
Kuten eri puhujat ovat jo todenneet, parlamentin ja komission kannat poikkeavat tässä kohdassa selvästi toisistaan.
Hyvät jäsenet, haluan pyytää teitä hyväksymään tässä asiassa alkuperäisen ehdotuksen, kun otetaan vielä huomioon se, että komissio aikoo tukea Sterckxin esittämää tarkistusta 16 - käsittelen myöhemmin muita tarkistuksia.
On totta, ettemme täsmennä, mikä prosenttiosuus kuuluu satamaan saapuville aluksille.
On totta, että jätämme jäsenvaltioille joustovaraa, mutta on niin ikään totta, että teoriassa 0,01 ei välttämättä ole huomattava määrä, vaikka sekin on jotakin.
Voisimme kenties sisällyttää tekstiin sanan "huomattava" konkreettisen prosenttiluvun asemesta.
Ehdottaisin siis sellaista ratkaisua, että tekstiin sisällytettäisiin Sterckxin tarkistus 16, jolloin voisimme sittemmin muuttaa sitä sisällyttämällä siihen tietyn prosenttiluvun, mikäli havaitsemme, että jäsenvaltiot eivät pysty päättämään asiasta ja että liiallinen jousto tekee direktiivistä tehottoman.
Yrittäisin kuitenkin aluksi ottaa tämän edistysaskeleen ja tehdä kannasta joustavan, jotta sitä olisi mahdollisuus tarkistaa.
Haluan tämän lisäksi todeta, että pidämme ehdotuksia erittäin myönteisinä ja että voisimme siis sisällyttää direktiivin tekstiin tarkistukset 1, 2, 3, 4, 7, 8, 9, 10, 11, 12, 13, 14 ja 15, kunhan niiden sanamuotoa hiotaan siten, että ne ovat johdonmukaisia voimassa olevien kansainvälisten ja yhteisön tekstien sekä muun direktiivin kanssa.
Toisin sanoen tarkoitamme käytännöllisesti katsoen kaikkia tarkistuksia, ja oikeastaan ainoa tarkistus, jota emme voi hyväksyä, olen pahoillani siitä, mutta olen jo selittänyt syyt siihen, on tarkistus 6.
Voisin puhua pitempäänkin, mutta kumpikin syy on jo tuotu esille.
Me kaikki pyrimme samaan tavoitteeseen.
Olemme eri mieltä ainoastaan siitä, miten se voidaan parhaiten saavuttaa.
Pyytäisin teitä tukemaan joustavampaa kantaa täydennettynä - toistan - Sterckxin tarkistuksella 16, joka antaisi meille riittävät takeet.
Ehdottaisin tältä osin, että tietyn prosenttiluvun asemesta tekstiin sisällytettäisiin sana "huomattava", jolloin emme ilmeisestikään puhuisi enää 1 prosentista emmekä 5 prosentista emmekä 10 prosentista vaan merkittävästä määrästä.
Paljon kiitoksia, arvoisa puhemies.
Haluan toistamiseen lausua kiitokset esittelijälle ja muille valiokunnan jäsenille.
Paljon kiitoksia, arvoisa varapuhemies!
Keskustelu on päättynyt.
Äänestys toimitetaan huomenna klo 12.00.
Hyötyajoneuvojen tekniset tienvarsitarkastukset
Arvoisa puhemies, kaikki on nyt sanottu.
Suokaa minun vielä havainnollistaa varapuhemiehelle tilannetta, jotta hän mahdollisesti tukisi tarkistusta 3, joka korvaa tarkistuksen 2.
Tässä salissa on toisinaan edustajia, jotka sanovat: on toki mielekästä yhtenäistää maantieliikenteen valvontaa, sen ankaruutta ja tiheyttä.
Jos kuitenkin on kyse rangaistusten yhdenmukaistamisesta, hätkähtävät jotkut tässä parlamentissa - vasemmalla ja oikealla, ylhäällä ja alhaalla.
Sen vuoksi pidänkin mainiona tarkistusta 3, jonka Piecyk esittelijänä on laatinut.
Hän on välttänyt kokonaan mainitsemasta sanaa yhdenmukaistaminen, mutta sanoo kuitenkin, mistä on kyse.
Hän sanoo, ettei voi tulla kysymykseen, että turvallisuusmääräyksiä noudattamattoman hyötyajoneuvon, matkustavia kuljettavan bussin ajamista - mikä johtaa ihmisten terveyden ja hengen vaarantamiseen - pidetään jossain maassa mitättömänä rikkeenä, kun jossain toisessa siitä rangaistaan ankarasti.
Rankaiseminen olisi kuitenkin välttämätöntä, koska matkustajat ja myös muut liikenteessä liikkuvat joutuvat vaaraan.
Asiassa ei niin ollen ole kyse siitä, kannatammeko toissijaisuutta vai keskushallintoa.
On kyse siitä, että ei käy päinsä, että meillä on yhteinen päämäärä liikenneturvallisuuden parantamisessa, mutta joissakin hallituksissa sanotaan: no jaa, mitä rangaistuksiin tulee, katsomme, että liikenneturvallisuusrikkomukset nyt ovat kuin rikkoisi kieltoa talloa jotain viheraluetta, ja toiset painottavat sitä oikein.
Arvoisa puhemies, ensimmäinen periaate on, että kaikkien on pidettävä liikenneturvallisuuden parantamista yhtä välttämättömänä.
Toinen perustelu on, että yhteisössä ei saa esiintyä kilpailun vääristymistä.
Siitä on runsaasti esimerkkejä, että jossain maassa valvotaan jonkin toisen jäsenvaltion kuorma-autoja erityisen valppaasti, määrätään niille rangaistuksia, pidätetään niitä jne. ja jossain toisessa maassa se on täysin yhdentekevää.
Tämä on parlamentin ja yhteisen kannan välisen eron ydin: meillä on se käsitys, että jäsenvaltioiden pitäisi pohtia kansalliseen muotoon jäävien rangaistusten yhteydessä sitä, miten arvioidaan liikenteen vaarantamista ja miten taataan tasapuolinen kilpailu yhteisön alueen sisämarkkinoilla.
Arvoisa varapuhemies, siksi tietyn suuren puolueen voitettua vaalit eräässä suuressa maassa soisitte minulle vielä mukavamman illan, jos sanoisitte: voimme äänestää tarkistuksen 3 puolesta!
Haluaisin aloittaa kiittämällä esittelijää hänen työstään tämän erittäin tärkeän asiakirjan parissa ja onnittelemalla komission jäsentä ja komissiota tästä ehdotuksesta.
Olemme kaikki erittäin tietoisia siitä, että yksi puheenjohtajavaltio Portugalin ensisijaisista tavoitteista on, syystäkin, muuttaa Euroopan unionin pöyristyttävää suhtautumista liikenneturvallisuuteen.
Tiedän, että nämä ovat tuttuja lukuja, mutta liikenneonnettomuuksissa kuolee joka vuosi 43 000 kansalaista.
Se vastaa sitä, että keskikokoinen kaupunki pyyhkäistäisiin maailmankartalta joka vuosi.
Pidämme näin ollen tätä aloitetta myönteisenä, koska sillä ainakin pyritään varmistamaan se, että raskaat hyötyajoneuvot olisivat mahdollisimman turvallisia ja yhteisön lainsäädännön mukaisia.
Kuorma-autoliikenne EU:n maanteillä kasvaa sekä luku- että kokomääräisesti, ja tämä ehdotus on mielestämme tärkeä kolmesta syystä.
Ensiksi on turvallisuutta koskeva näkökohta, josta jo puhuttiinkin.
Toiseksi on reilua kilpailua koskeva näkökohta, johon kollegani Jarzembowski jo viittasikin - tarve luoda koko yhteisöön yhtäläiset kilpailuedellytykset.
Kolmanneksi on ympäristölle koituva hyöty - mahdollisuus ottaa käyttöön entistä hiljaisempia ja vähemmän saastuttavia ajoneuvoja.
Tarvitaan selvästikin EU:n laajuisia pistotarkastuksia, ja Yhdistynyt kuningaskunta - edustamani jäsenvaltio - on jo soveltanut tällaista järjestelmää erittäin myönteisin tuloksin.
Tämä ehdotus on väistämättä huono uutinen villeille liikenteenharjoittajille, mutta vaikka se onkin huono uutinen heille, se on hyvä uutinen kaikille muille maantien käyttäjille, etenkin sille kuorma-autonkuljettajien, kuorma-autojen omistajien ja kuorma-autoliikenteen harjoittajien suurelle enemmistölle, joka pitää huolta ajoneuvojensa laadusta, turvallisuudesta ja ympäristönormeista.
Suhtaudun myönteisesti tähän aloitteeseen ja toivon, että se voidaan panna täytäntöön mahdollisimman pian.
Arvoisa puhemies, arvoisa komission jäsen, hyötyajoneuvojen vuosikatsastuksia koskevan direktiivin uudistaminen on kiireellinen ja tärkeä asia.
Esittelijäkin on tässä päätynyt loppujen lopuksi aivan hyvälle kannalle.
Hyötyajoneuvoilla ajetaan vuosittain hyvin korkeita kilometrimääriä eikä niiden kuntoa voida tehokkaasti valvoa pelkillä vuosikatsastuksilla.
Ilman ennakkovaroitusta tehtävät tienvarsitarkastukset ovat tarpeellisia myös siksi, että kolmansista maista ajetaan unionin alueelle usein huonokuntoisilla raskailla ajoneuvoilla, mikä muodostaa vakavan turvallisuusriskin.
Direktiivin uudistaminen lisää merkittävästi liikenneturvallisuutta, jos määräyksiä noudatetaan asianmukaisesti ja rikkomuksista voidaan asettaa seuraamuksia, jotka ovat tehokkaita, oikeansuuntaisia ja varoittavia.
Direktiivin tehokkuus paranee, jos jäsenmaat pystyvät neuvottelemaan seuraamusjärjestelmän yhdenmukaistamisesta.
Tämä ei saa kuitenkaan hidastaa direktiivin nopeaa täytäntöönpanoa.
Perusteluna direktiivin nopealle uudistamiselle on tuore esimerkki Suomesta.
Poliisi ja katsastusviranomaiset tarkastivat valvontaiskussa itäisessä Suomessa aivan äskettäin kuusikymmentäkaksi raskasta ajoneuvoa.
Niistä kolmekymmentäkolme sai sakkoja ja kuusitoista huomautuksen.
Matka keskeytettiin kokonaan kolmelta ajoneuvolta.
Vain kolmetoista ajoneuvoa oli täysin hyväksyttävässä kunnossa.
Huonokuntoisista ajoneuvoista huomattava osa oli kolmansista maista.
Pahin tapaus oli puolalainen rekka, jonka vetoautosta puuttuivat jarrut kokonaan, kuorman sidonta oli puutteellinen ja perävaunun jarrut vuosivat pahasti.
Jokainen voi kuvitella, millainen turvallisuusriski tällainen rekka on lumisilla ja jäisillä teillä.
Ryhmämme tukee tarkistusta kolme ja toivoo direktiiviuudistuksen nopeaa täytäntöönpanoa.
Arvoisa puhemies ja arvoisa komission jäsen, tästä direktiivistä on lausuttu paljon kauniita sanoja, ja kiitokset Piecykille, mutta koska tässä välillä on tapahtunut jotakin, haluan vielä tehdä pienen lisäyksen.
Esitin hiljattain, sen jälkeen kun tästä direktiivistä oli keskusteltu komissiossa, kysymyksiä arvoisalle komission jäsenelle siitä, että EU:n ulkopuolelta tulevat kuljettajat ajavat EU:n alueella ja käyttävät hyväkseen tapaa, jolla ihmisiä, siis erityisesti kuljettajia, valvotaan autojen teknisten tarkastusten aikana.
Periaatteessa tapahtuu seuraavaa. Kuljettajat, joilla ei ole työlupaa Euroopan unionin jäsenvaltiossa ja joilla ei ole työsuhdetta EU:n ulkopuolisessa maassa, käyttävät hyväkseen sitä tilannetta, että he ajavat autoa, joka on rekisteröity jossakin maassa ja siten pääsee mukavasti läpi kaikista tarkastuksista sen maan ulkopuolella, johon autot on rekisteröity ja jossa he suorittavat toimintaansa.
Noissa maissa ei vielä valvota työlupia ja mahdollisia työsuhteita.
Haluaisin toisin sanoen vaatia, että tätä asiaa ei otettaisi suoranaisesti direktiiviin, vaan että joka tapauksessa direktiivin liikkumavaraa käytettäisiin hyväksi tätä ongelmaa ratkaistaessa myös tämän näkökohdan tarkastelemiseksi.
Arvoisa puhemies, arvoisa varapuhemies, hyvät parlamentin jäsenet, maanteidemme turvallisuus on meille kaikille tärkeä asia.
Euroopan maanteiden yhä suuremmaksi kasvavan automäärän vuoksi pidän tärkeänä painottaa mahdollisimman suurta liikenneturvallisuutta mutta myös ympäristönäkökohtien huomioon ottamista.
On myös tarpeen, ja tämän haluaisin sanoa sangen painokkaasti, että jäsenvaltiot ottavat tämän direktiivin omaan lainsäädäntöönsä ja liittävät siihen asianmukaiset rangaistukset, jottei se jäisi pelkäksi sanahelinäksi.
Paraskin direktiivi jää käytännössä tehottomaksi, jos siinä ei aseteta rangaistuksia sen noudattamatta jättämisestä tai rikkomisesta.
Tuen niin ollen tarkistuksia, joissa vaaditaan syyllisten rankaisemista, sillä riskialtista, ihmishenkiä mahdollisesti vaarantavaa ajoneuvotoimintaa vastaan on käytävä asianmukaisin toimin ja asian vaatimalla tarkkuudella.
Kevytmielistä liikennekäyttäytymistä pitää joka tapauksessa ehkäistä juuri siksi, että kyse on direktiivistä, jossa asetetaan määräyksiä raskaille hyötyajoneuvoille, jotka eivät kuljeta ainoastaan tavaraa vaan myös ihmisiä.
Olemme kaikki aina syvästi järkyttyneitä, kun sattuu suuria onnettomuuksia, jotka johtuvat puhtaasti teknisistä puutteista.
Asiaa näin pohdittuani olen iloinen siitä, että mietintö on sinällään ristiriidaton ja että parlamentti on jälleen kerran osoittautunut liikkeelle panevaksi voimaksi Euroopan maanteiden ja liikenteen turvallisuudesta keskusteltaessa.
Esitän erityiskiitokseni kaikille niille, jotka toimivat tällä alueella valiokunnassa, komissiossa ja neuvostossa.
Arvoisa puhemies, arvoisa komission jäsen de Palacio, komission jo vuonna 1998 antaman ehdotuksen on tarkoitus korvata hyötyajoneuvojen vuosikatsastuksia koskeva direktiivi.
Ehdotuksessa esitetään yllätystestien käyttöönottoa, sillä pitäähän autojen olla kunnossa vuositarkastusten välissäkin.
Näitä yllätystestejä voidaan tehdä tienvarsilla, satamissa tai alueilla, joilla kuorma-autot ovat pysäköityinä.
Kyseessä on siis liikenneturvallisuuden parantaminen EU:n alueella, mikä on todella tärkeää.
Liikenneonnettomuuteen joutuneiden kuorma-autojen aiheuttamat vahingot ovat useimmiten huomattavan suuret ja autojen kunto on varsin kirjavaa eri puolilla Eurooppaa, joten yleiseurooppalainen lainsäädäntö ja sen tinkimätön noudattaminen on joka ikisen tiellä liikkuvan etu.
EU:n alueella ovat suurena huolenaiheena huonokuntoiset Itä-Euroopan puolelta tulevat kuorma-autot, joihin on puututtava tiukalla kädellä.
Itse Itä-Karjalasta tulevana tiedän, että jos niihin saataisiin vaikka toiseen lamppuun valo ja puoliin pyöristä jarrut, se olisi jo hyvä asia.
Neuvoston yhteinen kanta parantaa liikenneturvallisuutta huomattavasti, ja direktiivi olisikin saatava voimaan mitä pikimmin.
Rangaistusjärjestelmien toteuttamisessa on kuitenkin tärkeää huomata se, että rangaistus ei saa missään nimessä kohdistua jäsenvaltioon, vaan kuljettajaan tai yrittäjään.
Valistus on hyvä asia, mutta valitettavasti vain kunnon rangaistukset tehoavat silmänpalvojiin.
Liikenneturvallisuus on vakava asia.
Mieleeni tulee muutaman viikon takaa traaginen onnettomuus Helsingistä, jossa kuorma-autosta irronnut pyörä surmasi pienen lapsen.
Ihmishenkeä koskevissa asioissa emme kanna koskaan liikaa vastuuta.
. (ES) Arvoisa puhemies, hyvät parlamentin jäsenet, haluan jälleen kiittää esittelijä Piecykiä ja asiasta vastaavaa parlamentin valiokuntaa heidän tekemästään työstä.
Esittelijä on todellakin aivan oikeassa sanoessaan, että nimitys on erittäin pitkä.
Olisi kaikkein yksinkertaisinta puhua kuorma-autojen tarkastuksista, joista loppujen lopuksi on kyse, ja ehkäpä meidän kaikkien pitäisi harkita sitä, että käyttäisimme asiakirjoissamme teknistä nimitystä ja laittaisimme lisäksi sulkuihin puhekielisen tai kansalaisten mielestä ymmärrettävämmän nimityksen. Annan tämän asian komission yksikköjen käsiteltäväksi ja tarkastelemme sitä vastaisen varalta.
Itse ehdotuksessa on kuitenkin selvästi kyse niin henkilöitä kuin tavaroitakin kuljettavien hyötyajoneuvojen tienvarsitarkastuksista, joiden tavoitteena on parantaa turvallisuutta ja ympäristönsuojelua yhteisön maantieliikenteessä.
Siinä pyritään epäilemättä luomaan yhteisössä liikennöivien hyötyajoneuvojen kuntoon liittyvä rakenne, koska se vaikeuttaa niiden liikenteenharjoittajien ja toimijoiden asemaa, jotka yrittävät saada itselleen kilpailuetua liikennöimällä puutteellisessa kunnossa olevia ajoneuvoja.
Ehdotuksessa vaaditaan, että jäsenvaltiot täydentävät vuotuista teknistä tarkastusta yllätystarkastuksilla osassa niiden maanteillä vuosittain liikennöivistä hyötyajoneuvoista.
Näitä tarkastuksia voidaan tehdä maanteillä, satamissa tai muissa paikoissa, jonne ajoneuvot pysäköidään, tai julkisten kulkuneuvojen tapauksessa lähinnä liikenteenharjoittajien tiloissa.
Itse asiassa useissa jäsenvaltioissa on jo käytössä tällaisia niin sanottuja tienvarsitarkastuksia ja vieläpä direktiivin kaavailemalla tavalla, toisin sanoen ne tehdään tietyssä mielessä yllättäen.
Tämä saattaa todellakin olla paras tapa valvoa tehokkaasti maantieverkostossamme liikennöivien ajoneuvojen kuntoa.
Haluan sanoa, että komissio tiedostaa, että parlamentti on huolissaan siitä, että tämä ehdotus saattaa johtaa yksityisten liikenteenharjoittajien tai tiettyjen maiden kuorma-autojen tai jopa tiettyjen ajoneuvomerkkien syrjimiseen, ja että esittelijän suosituksen tavoitteena on jäsenvaltioiden liikenteenharjoittajille määräämien sakkojen yhdenmukaistaminen direktiivin soveltamisen ehtona.
Yhdymme tähän huoleen, mutta pidämme tarkistusta 2 liian radikaalina, ja tästä syystä kannatamme tarkistusta 3, jossa tavoitetaan meidän kaikkien yhteinen pyrkimys ja joka samalla sisältää tarpeeksi joustovaraa.
Hyväksymme myös tarkistuksen 1, ja haluan viitata tässä esittelijä Bouwmanin sanoihin.
Olemme todellakin erittäin huolestuneita siitä, että unionin maanteillä liikennöi sellaisten kolmansien maiden, erityisesti ehdokasvaltioiden, kansalaisten kuljettamia ajoneuvoja, joilla ei ole yhteisön eikä minkään yhteisön jäsenvaltion sääntöjen mukaisia työsopimuksia, vaan jotka noudattavat vain näiden kolmansien maiden, useimmiten ehdokasvaltioiden, sääntöjä tai toisinaan eivät niitäkään, koska kyseisissä kolmansissa maissa ei tehdä vastaavanlaisia tarkastuksia.
Niinpä olen kirjoittanut kaikkien unionin 15 jäsenvaltion liikenneministereille herättääkseni keskustelua tästä kysymyksestä. Pyydän myös selvitystä siitä, mikä on kunkin maan tilanne tällaisten tapausten osalta ja mitä myönteisiä ehdotuksia voisimme tehdä ratkaistaksemme tämän meitä kaikkia huolestuttavan ongelman, joka saattaa vaikuttaa kielteisesti liikenneturvallisuuteen, jonka täytyy olla meille tärkeä asia, ja kilpailuun, joka sekin on komissiolle tärkeä asia.
Toivon tältä osin, että voimme kuun lopussa pidettävässä seuraavassa liikenneministerien neuvostossa käsitellä näitä kysymyksiä ja myös, kuten jäsen Watts sanoi, kaikkia liikenneturvallisuuteen yleisesti liittyviä asioita, koska liikenneturvallisuus on yksi Portugalin puheenjohtajakauden avainkysymyksistä.
Vaikka tässä asiassa onkin edistytty huomattavasti viime vuosina, mielestäni on vielä paljon tehtävää, sillä maanteillä menehtyy vuosittain 42 000-43 000 Euroopan kansalaista, mikä on liikaa. Meidän on ponnisteltava vielä enemmän.
Haluan kuitenkin sanoa kolmansien maiden kuljettajista, että toivon, että saamme vastauksen ennen kuun loppua, ja että käsittelemme asiaa joka tapauksessa neuvostossa.
Voin vastata esitettyihin kysymyksiin tai tehtyihin aloitteisiin parlamentissa joko täysistunnossa tai valiokunnassa, ja ellei se ole mahdollista, toivon joka tapauksessa, että voimme lähitulevaisuudessa antaa teille konkreettisen ehdotuksen, jonka avulla pystymme torjumaan tehokkaasti tällaisia väärinkäytöksiä.
Haluan toistamiseen lausua kiitokset paitsi esittelijän myös koko valiokunnan työn laadusta.
Keskustelu on päättynyt.
Äänestys toimitetaan huomenna klo 12.00.
Vuosittaisen istuntokauden päättäminen
Julistan istuntokauden 1999-2000 päättyneeksi.
(Puhemies julisti istunnon päättyneeksi klo 22.40.)
Vuosittaisen istuntokauden avaaminen
Julistan Euroopan parlamentin istuntokauden 20002001 avatuksi.
Esityslista
Arvoisa puhemies, tämänaamuisen esityslistan toisena kohtana on se kaakao- ja suklaatuotteita koskeva suositus toiseen käsittelyyn, jonka esittelijä olen.
Sain tietää eilen illalla puoli yhdeksältä aivan sattumalta, että äänestys toimitettaisiin tänään puoleltapäivin.
Minusta äänestys oli kuitenkin alun perin määrä toimittaa huomenna puoleltapäivin.
Yllätykseni oli siis täydellinen, eikä minulla ollut edes tilaisuutta laatia äänestyslistaa eikä katsoa, onko siinä nimenhuutoäänestyksiä vai ei.
Kuten minä, te tiedätte, että aihe on melko kiistelty ja että sitä on käsitelty melko paljon joukkoviestimissä.
Olen ollut tässä parlamentissa kymmenen vuotta, ja olen saanut esittelijänä aina tiedon äänestysjärjestyksen muutoksesta.
Toivoisin, että tuo äänestys toimitettaisiin huomenna.
Se sopisi minulle itselleni, eikä se uskoakseni loukkaisi ketään, koska se on suhteellisen lyhyt äänestys.
Arvoisa puhemies, meillä ei ole mitään tätä äänestyksen siirtämistä vastaan.
Haluaisin vain pitää kiinni siitä, että muutkin suunnitellut äänestykset toimitetaan huomenna, erityisesti myös Eurooppa-neuvoston Lissabonin huippukokousta koskeva äänestys.
Tällä ehdolla meillä ei ole mitään äänestyksen siirtämistä vastaan.
Asiasta vastaavat yksiköt ovat ilmoittaneet minulle, että huomenna meillä on melko monta äänestystä.
Arvoisa puhemies, myös minä jouduin Lannoyen lailla eilisiltana sellaiseen tilanteeseen, että selvisi, että äänestys laatimastani mietinnöstä toisessa käsittelyssä on myös tarkoitus pitää klo 12.00.
Ryhmät ovat pyytäneet minua kiireellisesti vaatimaan teiltä, että äänestystä ei toimitettaisi klo 12.00 vaan vasta huomenna, koska ryhmillä ei ole ollut tilaisuutta pyytää kohta kohdalta -äänestyksiä eikä nimenhuutoäänestyksiä.
Oli suuri yllätys, että äänestys oli suunniteltu toimitettavaksi klo 12.00.
Minäkin pyydän, monien muiden nimissä, että äänestys toimitettaisiin huomenna.
Jäsen Blokland, asiasta vastaavien yksiköiden virkamiehet ovat ilmoittaneet minulle, että teidän mietinnöstänne äänestetään joka tapauksessa huomenna.
Nyt kysynkin parlamentilta, suostuuko se siirtämään äänestystä Lannoyen mietinnöstä huomiseen.
Jos olemme yksimielisiä, näin sovittakoon.
Vuotuinen lainsäädäntöohjelma (jatkoa)
Esityslistalla on seuraavana jatkokeskustelu komission lainsäädäntöohjelmasta vuodelle 2000.
Arvoisa puhemies, arvoisa komission puheenjohtaja, hyvät parlamentin jäsenet, kun Euroopan kansalaiset etsivät tätä Eurooppaa, he etsivät sitä ennen kaikkea Brysselistä ja ennen kaikkea komissiosta.
Se ei ilahduta minua parlamentaarikkona, mutta minun on otettava se huomioon ainakin tällä hetkellä ja toistaiseksi.
Se tarkoittaa kuitenkin myös sitä, että komissiolla on edessään valtavan suuri haaste.
Arvoisa komission puheenjohtaja, jos te haluatte aikaansaada sen mainitsemanne suuren käänteen, teidän on pantava se alulle helkkarin pian.
Arvoisa komission puheenjohtaja, te ehdotitte edellisessä täällä parlamentissa tästä vastuusta pitämässänne puheessa, että komission pitäisi keskittyä jatkossa voimakkaammin ydintoimintoihinsa.
Tätä voidaan nimittää myös toissijaisuusperiaatteen täytäntöön panemiseksi ja toteuttamiseksi.
Meille on kuitenkin siinä yhteydessä oltava selvää, että tässä ei saa olla kyse komissiolle liian monimutkaisten ja vaikeiden tehtävien sivuuttamisesta.
Arvoisa komission puheenjohtaja, meille on oltava myös selvää, että nämä kriteerit ja tämä työ on aloitettava jo nyt.
Me emme voi odottaa valkoista kirjaa, sillä komission käsiteltävänä on jo nyt aivan liian paljon sellaista, mitä on ehkä pohdittava tästä näkökulmasta, kun taas muita asioita on toteutettava nopeammin ja selkeämmin.
Meitä sosiaalidemokraatteja ei erota muista tämän parlamentin poliittisista ryhmistä niinkään tehtävien runsaus tai esitettävien ehdotusten määrä vaan tietysti suunta.
Me haluamme vahvistaa selkeästi ja yksiselitteisesti Euroopan kansainvälistä roolia sekä parantaa kilpailukykyä.
Meidän kannaltamme on oltava kyse ennen kaikkea siitä, että Eurooppa muotoillaan sosiaalisemmin, luodaan tasa-arvon Eurooppa sekä parannetaan turvallisuutta ja elämänlaatua Euroopassa.
Me emme kuitenkaan halua byrokratisoida emmekä keskittää Eurooppaa.
Se ei ole meidän käsityksemme Euroopasta!
Arvoisa komission puheenjohtaja, jos te työskentelette tämän hyväksi, me olemme kanssanne täysin samaa mieltä.
Siirryn nyt toiseen asiaan. Te olette antanut komissiona parlamentille pitkän luettelon lainsäädäntöohjelmaan liittyvistä hankkeista.
Me olemme päättäneet viisaudessamme laatia päätöslauselman, joka ei ole ehkä aivan niin pitkä, mutta jossa esitetään teille lukuisia ehdotuksia ja osittain vastaehdotuksia.
Tämä luettelojen vaihtaminen ei ole ihanteellinen vuoropuhelun muoto.
Meidän pitäisi siksi keksiä jatkossa jotain muuta.
Arvoisa komission puheenjohtaja, pyydän teitä asettamaan seuraavassa ohjelmassanne etusijalle menestymisenne tai myös epäonnistumisenne arvioimisen ja selittämään, missä määrin olette myös saavuttaneet sen, mihin olette ryhtyneet, jotta me molemmat voimme sitten siirtyä käymään parempaa, ihanteellista ja rakentavaa vuoropuhelua.
Tämä tuntuu minusta paljon järkevämmältä kuin se, mitä me teemme parasta aikaa tällä viikolla jälleen kerran, mutta toivottavasti viimeisen kerran!
Arvoisa komission puheenjohtaja, haluaisin palata vielä kerran teidän käsitteeseenne "käänteen vuosi".
Meidän kaikkien tehtäviimme kuuluu seurata yksittäisissä maissa eikä vain kunkin kotimaassa käytäviä Eurooppaa koskevia keskusteluja.
Tämän osalta minua hirvittää oikeastaan yhä uudelleen se, että me emme ole vielä onnistuneet vakuuttamaan tässä keskustelussa kansalaisia tämän Euroopan välttämättömyydestä emmekä ennen kaikkea ole onnistuneet välittämään heille, että meidän ainoa mahdollisuutemme pitää globalisaatio hallinnassa on vahva Eurooppa, jonka ei tarvitse säädellä kaikkea, mutta kuitenkin sitä, millä on eurooppalaista lisäarvoa.
Kyse ei ole globalisaation estämisestä, eikä se meiltä onnistuisikaan.
Kyse voi olla vain siitä, että globalisaatiota muovataan meidän arvoistamme ja moninaisuudestamme käsin.
Sen lisäksi meidän on onnistuttava yhdessä parantamaan yksiselitteisesti viestintää, josta te myös puhuitte.
Te olette laatimassa Euroopan unionin laajentumista koskevaa viestintästrategiaa.
Arvoisa komission puheenjohtaja, me saavutamme todellisen käänteen kuitenkin vain, jos onnistumme yhdessä myös pohtimaan jokaisen yksittäisen hankkeen ja jokaisen yksittäisen lainsäädännöllisen hankkeen kohdalla, miten voimme saada kansalaiset vakuuttuneiksi kyseisen hankkeen tarpeellisuudesta.
Jos me emme onnistu tässä paremmassa viestintätekniikassa, ei yhteinen tavoitteemme ole saavutettavissa, nimittäin korkeamman äänestysprosentin saavuttaminen seuraavissa Euroopan parlamentin vaaleissa.
Se ei olisi vahinko vain meille parlamentin jäsenille, jotka emme ole sitten ehkä enää täällä, vaan se olisi vahinko Euroopalle!
Arvoisa puhemies, ryhmäni haluaisi ilmaista tyytyväisyytensä vuotuiseen lainsäädäntöohjelmaan.
Prosessissa meitä kuitenkin huolestuttaa muutama seikka.
Tulin mukaan tähän menettelyyn verrattain uutena parlamentin jäsenenä.
Huomasin suhtautuvani jossain määrin epäuskoisesti näihin kunkin ryhmän esittämiin eri päätöslauselmaesityksiin, jotka kaikki muistuttavat lähinnä vaihtelevan pituista ja eri aineksia sisältävää ostoslistaa.
Kehitelläkseni kielikuvaa vielä pitemmälle ja käyttääkseni englantilaista tapaa toteaisin, että jos tarkoituksenamme oli loihtia näistä ateria, siitä tulee melko pitkä ja huonosti sulava.
Ymmärrän, että näiden luetteloiden kuuliaisesta laatimisesta on muotoutunut normaali käytäntö.
En ole tässä erityisen radikaali tai vallankumouksellinen, mutta kollegoistani vaikutti siltä, että tästä prosessista puuttuu jotakin, varsinkin tällaisella hetkellä, jolloin yritämme luoda yhteyden unionin ja sen kansalaisten välille ja jolloin haluamme heidän olevan selvillä siitä, mitä teemme täällä.
On puhuttu paljon siitä, että olisi keskityttävä ydintehtäviin ja paremman laadun eikä niinkään suuremman määrän saavuttamiseen unionin lainsäädännössä.
Kaikki tämä sopii melko huonosti loputtoman pitkiin listoihin.
Pidimme tämän mielessä ja laadimme yksisivuisen päätöslauselman, jossa painotettiin avainalueita.
Asia ei ole kuitenkaan näin kompromissipäätöslauselman osalta, niinpä haluaisimme nyt saada selvitetyksi tulevaisuutta ajatellen sen, miten tätä prosessia pitäisi hoitaa.
Koska tämä on sangen tärkeä prosessi ja tärkeä hetki lainsäädännöllisessä menettelyssämme, ja jotta sen myötä komissio ja parlamentti voisivat suhtautua siihen rakentavasti, haluaisimmekin ehdottaa, että unionin ohjelman vuosittaiseen tilanteeseen voitaisiin yhdistää parlamentin päätöslauselma tärkeimmistä painopisteistä, jota seuraisi yksityiskohtaisempi valiokunnissa käyty keskustelu.
Näin päästäisiin eroon ostoslistan kaltaisuudesta ja saataisiin lisää poliittista kohdentamista.
Näin parlamentti voisi osallistua prosessiin täysimääräisesti, eikä vain vaihtelemalla ostoslistoja teidän kanssanne.
Tämä johtuu siitä, että haluamme lisätä nykyisen menettelyn tarkoituksenmukaisuutta ja näkyvyyttä, ja siksi ELDR aikoo jättää nykyisen kahdeksansivuisen luettelon allekirjoittamatta, ei siksi, että vastustaisimme sen sisältöä, vaan siksi, että mielestämme vaarana on, että tästä tulee vuosittainen rituaalisuoritus vailla asiaa ja todellista merkitystä.
Haluaisimme siis saavuttaa tällä sen, että Euroopan kansalaisten ajatukset heräävät.
Arvoisa puhemies, en toista sitä kokonaiskritiikkiä, jonka esitimme parlamentin edellisellä istuntojaksolla Euroopan komission lainsäädäntöohjelmasta.
Käsiteltäväksemme annettu tämän vuoden ohjelma on runsas, se on vähintä mitä voi sanoa.
Se sisältää myönteisiä ja vähemmän myönteisiä asioita.
Haluaisin kiinnittää huomion erääseen lukuun, joka vaikuttaa minusta hieman puutteelliselta, eli sosiaalipolitiikkaa koskevaan lukuun.
Tilanne ei olisi kovinkaan vakava, jos viiden edellisen vuoden aikana olisi edistytty merkittävästi, mutta niin ei käynyt.
Komissiolla ja parlamentilla on kuitenkin sosiaalipolitiikan osalta mahdollisuus edistää monia asioita.
Ajattelen etenkin perustamissopimuksen XI osaston 1 lukua ja muun muassa siinä käsiteltäviä työoloihin ja työympäristön parantamiseen liittyviä ongelmia.
Mitä tulee erityisesti työntekijöiden turvallisuuteen ja terveyteen, toimimme tällä hetkellä vuodelta 1989 peräisin olevan direktiivin mukaisesti.
Mielestäni ja ryhmäni mielestäni tätä direktiiviä olisi tarpeen arvioida uudelleen muun muassa sen merkittävän tutkimuksen valossa, jonka Dublinin säätiö julkaisi vuonna 1997.
Siinä osoitetaan, että työolot ovat huonontuneet yleisesti joillakin tärkeillä toimialoilla.
Tätä kannattaa pohtia, ja toivoisin, että komissio käsittelisi tätä asiaa tosissaan ja tekisi arvion siitä, mitä tässä direktiivissä olisi muutettava tilanteen parantamiseksi.
En jatka enää lainsäädäntöohjelman asiasisällöstä ja haluaisin käsitellä nyt muutaman hetken lainsäädäntöohjelmaan liittyvää prosessia eli ohjelman käsiteltäväksi jättämistä ja ohjelman toteuttamista.
Esitän tämän osalta Euroopan parlamentin vihreän ryhmän puolesta kaksi vahvaa pyyntöä, joiden olisin halunnut olevan parlamentin vaatimuksia, mutta vahvat pyynnöt riittävät tällä kertaa.
Sanon ensinnäkin, että kun Euroopan parlamentin päätöslauselma on hyväksytty muun muassa parlamentin tekemän aloitteen mukaisesti, minusta olisi demokraattista, että komissio järjestäisi kohtuullisessa ajassa tämäntyyppisen pyynnön kunnollisen seurannan.
Meillä on esimerkiksi ympäristön alalla valkoinen kirja ympäristövahinkovastuusta.
Se on merkittävä edistysaskel, mutta palautan kuitenkin mieliin, että tämä valkoinen kirja on seuraus parlamentin vuonna 1994 eli kuusi vuotta sitten hyväksymästä päätöslauselmasta.
Ja valkoisen kirjan jälkeen on varmasti taas odotettava melkoisen kauan direktiiviä.
Näemme tässä, että menettely on erittäin hidas, ja minusta tämän hitauden perustelemiseksi olisi tärkeää laatia selonteko.
Sanon toiseksi, että kun lainsäädäntöohjelmassa ilmoitetaan lainsäädäntöehdotuksesta ja kun tätä ehdotusta ei anneta saman vuoden aikana, meidän olisi tiedettävä miksi ei.
Annan esimerkin.
Tänään on ilmoitettu sähköisiä ja elektronisia jätteitä koskevasta direktiiviehdotuksesta.
Tämä ehdotus on esitetty jo useaan otteeseen, mutta sitä ei ole koskaan annettu käsiteltäväksi.
Tiedämme, että tämä johtuu painostuksesta Yhdysvaltain hallituksen taholta, joka uhkaa nostaa kanteen WTO:ssa, mutta olisi asianmukaista, oikeudenmukaista sekä demokratian ja avoimuuden mukaista, että komissio selittäisi meille, mitä kulissien takana tapahtuu ja miksi se viivyttelee tämän direktiivin käsiteltäväksi antamista.
Arvoisa puheenjohtaja Prodi, sallinette minun tuoda julki pelkoni ja huolestumiseni, jotka koskevat vuodelle 2000 jota piditte ratkaisevana vuotena laaditun ohjelman peruslähtökohtia, eikä ainoastaan siksi, että siitä puuttuvat aidosti innovatiiviset ehdotukset.
Varsinaisesti meitä huolestuttaa työohjelman puoli-ideologinen lähtökohta ja se, että siihen on omaksuttu tahdottomasti ja kritiikittömästi yhdysvaltalainen malli, joka merkitsee asosiaalisen ja huumautuneen kehityksen mallia, joka aiheuttaa päänvaivaa Yhdysvaltain keskuspankin johtaja Alan Greenspanin kaltaisille kaikkien epäilysten yläpuolella oleville henkilöille.
Lähestymistavastanne puuttuu itsenäinen näkemys mikä ei suinkaan ole merkki antiteesistä tämän päivän ja huomisen Euroopasta, eikä siinä kyetä tai ollaan jopa sokeita näkemään niitä seikkoja, jotka ovat alkaneet tunkeutua monien teidän eurooppalaisten kollegojenne tietoisuuteen: kyseessä ovat käänteentekevät tapahtumat, joista Seattlen tapahtumat ovat yksi esimerkki, ja te haluatte käynnistää neuvottelut uudestaan hinnalla millä hyvänsä, tai toinen esimerkki on se, miten Washingtonin johto toistuvasti ja röyhkeästi veto-oikeuttaan käyttäen kieltäytyi hyväksymästä valuuttarahastoon nimettyjä ehdokkaita, ja nämä vetot saatiin raukeamaan vasta viime hetkellä unionin pitäessä tiukasti kiinni Horst Köhlerin valinnasta.
Vaikka olemme Yhdysvaltojen jyrän alla, pyritte vain lieventämään mahdollisimman pitkälle ristiriitoja tämän Atlantin takaisen vallan kanssa ja poistamaan ristiriidat tämän planeettaamme hallitsevan supervallan kanssa solmittavan kuvitteellisen kumppanuuden ja Eurooppaa vaivaavan ohjelmallisen kyvyttömyyden nimissä, josta kiitos kuuluu myös RT:n kaltaisten lobbaajien väsymättömille ponnisteluille.
En ehdi paneutua muihin vaikeasti hahmotettaviin ja varovaisiin, liian varovaisiin, ohjelmakohtiinne, jotka koskevat ympäristöä, terveyttä, oikeutta, liikennettä, turvallisuutta ja sitten unionin hätiköityä laajentumista, joka on herättänyt edeltäjänne Jacques Delorsin taholta arvostelua, ja vielä online-palveluihin perustuvaa talouden kehittämistä, joka on yksi monista työttömyyteen tarjotuista ihmelääkkeistä tai kuluttajakansalaisten suojaamista eikä suinkaan kansalaiskuluttajien suojaamista.
Arvoisa puheenjohtaja Prodi, sallinette minun esittää ystävällismielisen ehdotuksen.
Maailma, jossa elämme ei ole paras mahdollinen: uhkaavia pilviä tähtien ja raitojen muodossa kohoaa Euroopan taivaan ylle, lainaan Charles De Gaullen kenraali Leclercille osoittamia kuolemattomia sanoja jälkimmäisen vapautettua tämän kauniin Strasbourgin kaupungin.
Monsieur Prodi, préparez votre défense, c'est la défense de l'Europe (Arvoisa Prodi, olkaa valmis puolustamaan, sillä kyse on Euroopan puolustamisesta).
Arvoisa puhemies, olen tyytyväinen siihen, että komission lainsäädäntöohjelmaan vuodelle 2000 sisältyvissä ehdotuksissa on laaja-alainen ote.
Kaikkein tärkeimmät tänä vuonna käsiteltävät kysymykset koskevat EU:n päätöksentekomenettelyjen uudistamista, jotta laajentumisprosessi voisi tapahtua sujuvasti ja hallitusti.
Kannatan unionin laajentumista, mutta tällainen prosessi ei voi toteutua, ennen kuin EU:n avaintoimielimet, komissio, neuvosto ja tietysti parlamentti mukaan luettuina, uudistavat sisäisiä päätöksentekomenettelyjä.
Ulsterin kreivikunnassa, Irlannissa sijaitsevasta Connaught-maakunnasta joka on unionin syrjäisiä alueita tulevana parlamentin jäsenenä uskon vahvasti siihen, että pienet jäsenvaltiot voivat olla todellisesti ja konkreettisesti edustettuina EU:n rakenteissa.
Tällä hetkellä viidellä suurella jäsenvaltiolla on kaksi paikkaa Euroopan komissiossa ja kullekin pienelle jäsenvaltiolle kuuluu yksi paikka.
Uudistuksen luonteesta riippumatta on elintärkeää, että pienemmillä jäsenvaltioilla säilyy oikeus nimittää yksi jäsen komissioon.
Epäilemättä 15 hallitusta edustavan Eurooppa-neuvoston on muutettava rakenteitaan.
Irlannin näkökulmasta uskon vahvasti siihen, että jäsenvaltioiden hallituksilla on oltava veto-oikeus koko EU:ta koskevissa veromuutoksissa.
Tällä hetkellä EU:ssa ei voida sopia veropoliittisista muutoksista, ilman että kaikki EU:n jäsenvaltiot kannattavat muutoksia yksimielisesti.
Mielestäni tämä on tärkeä oikeus, joka olisi jätettävä kansallisten jäsenvaltioiden haltuun.
Kotimaassani verotusjärjestelmä on melko innovatiivinen monella tavalla.
Keski- ja pienituloisten työntekijöiden verotaakkaa on tasaisesti vähennetty, ja samalla on myönnetty huomattavia verohelpotuksia liikeyritysten kannustamiseksi.
Samaa ei voida sanoa monistakaan jäsenvaltioista.
Mielestäni kaikki sellaiset ehdotukset olisivat varsin epäviisaita, joiden mukaan Eurooppa-neuvostolle annettaisiin määräenemmistöllä valta päättää oikeudellisista ja valtioiden sisäisistä asioista.
Lopuksi saanen todeta, että olen varsin tyytyväinen siihen, että komission puheenjohtaja viittasi tänä aamuna kalastusalaan.
Hän sanoi katsovansa sen jääneen jälkeen todellista kehitystä on saatava aikaan vuoteen 2002 mennessä, sillä kalastusala on sijoittunut sellaisille alueille, joilla ei ole vaihtoehtoista työllistämiskeinoa.
Tietenkin haluamme varmistaa vuoteen 2002 mennessä, että ne maat, jotka ovat joutuneet kärsimään eniten vuonna 1983 aloitetun kalastuspolitiikan vuoksi, saavat tulevaisuudessa kohtuullisen ja oikeudenmukaisen osuuden voimavaroista.
Lopuksi voinen sanoa, että asiaa laajemmin tarkastellen on tärkeää, ettei Euroopan unioni taloudellisena kokonaisuutena jää jälkeen, kun maailmassa kartoitetaan sähköisen kaupankäynnin mahdollisuuksia.
Komission on tuettava koulutus- ja valmennusohjelmia sen varmistamiseksi, että liike-elämässä otetaan huomioon ne mahdollisuudet, joita voidaan yleisesti ottaen hyödyntää Internetin ja sähköisen kaupankäynnin avulla.
On selvää, että olemme tietoteknisen vallankumouksen edessä.
Emme voi näiden muutosten tapahtuessa jäädä vain matkustajiksi.
Meidän on johdettava liike-elämäämme ja koulutusinstituutioitamme, jotta tietotekniikka-aloitteet sisällytetään kaikkiin yhteiskuntamme sosiaalisiin ja taloudellisiin avainaloihin.
Arvoisa puhemies, Prodin komissio ei kestä viittä vuotta, sillä ihmiset eivät pidemmän päälle halua, että heidän elämäänsä säädellään yksityiskohtaisesti Brysselistä käsin.
On vaikea sanoa, kuka saa ihmisten silmät avautumaan ja milloin.
Niin käy usein historiallisissa käännekohdissa.
Sattumat puuttuvat peliin, pienet asiat muuttuvat yhtäkkiä suuriksi, koska pienestä asiasta tulee kaiken olennaisen symboli.
Olennainen ristiriita piilee siinä, että unioni kutsuu itseään yhä demokraattisemmaksi, samalla kun valtioidemme demokratiaa rajoitetaan aivan järjestelmällisesti.
Eräänä päivänä valitsijat sanovat kuin pieni poika H.C. Andersenin sadussa Keisarin uudet vaatteet: "Mutta hänellähän ei ole vaatteita".
Viime kuussa komission puheenjohtaja Prodi puhui unionin toiminnan radikaalista hajauttamisesta. viisivuotisohjelma merkitsee radikaalia keskittämistä, jossa uusia lainsäädäntöön liittyviä asioita - monia uusia asioita - koskeva päätäntävalta siirretään jäsenvaltioiden kansallisilta ja alueellisilta parlamenteilta Brysselissä toimivalle Prodin komissiolle ja neuvostolle, jossa päätöksentekoon vaaditaan 62 ääntä 87 äänestä.
Se on kuin "Orwellia maailmasta". "Hajauttamisen" nimissä keskitetään.
"Demokratisoinnin" nimissä demokratiasta luovutaan.
"Avoimuuden lisäämisen" nimissä komissio ehdottaa järjestelyä, joka tekisi nykyään avoimista asiakirjoista salaisia.
Virkaan astuessaan Prodi lupasi juhlallisesti - ryhmässämme ja parlamentissa - aivan uutta asennetta avoimuuteen.
Me voisimme saada jokaisen asiakirjan, sen jälkeen kun komissio on antanut niitä muille.
Tieto ei saavuttaisi viimeisenä kansan valitsemia edustajia.
Meidän ei enää tarvitsisi istua valiokuntahuoneissa ja katsoa takanamme istuvia pysyvän edustuston opiskelijoita, joilla on käytettävissään ne asiakirjat, joita me emme voi saada.
Enää Euroopan työnantajien tai EU-maiden tuottajajärjestöjen keskusjärjestön käytössä ei olisi sellaisia asiakirjoja, joita emme voi saada.
Demokratiassa on olennaista, että toimeenpaneva valta palvelee valitsijoita ja kansan valitsimia edustajia.
EU:ssa lainsäädäntävalta on siirretty toimeenpanevalle vallalle.
Kansan valitsemille edustajille myönnetään etuja, mutta päätöksentekoprosesseja koskevat olennaiset asiakirjat pidetään salaisina.
Olemme puheenjohtajakokouksissa päättäneet kutsua oikeusasiamiehen ja komission puheenjohtaja Prodin keskustelemaan avoimuudesta.
Toivon, että komission puheenjohtaja Prodi sanoo: "Anteeksi, en ollut tietoinen siitä, että toimillani oli vastakkainen merkitys kuin olin luvannut.
Pidän lupaukseni, ja tässä on allekirjoitukseni luvatun avoimuuden toteuttamisesta."
Kiitos puhemies, jos jostakin nyt on syytä kiittää.
Arvoisa puhemies, tyrmistyneenä siitä, että 14 jäsenvaltiota on tuominnut Itävallan jo etukäteen, haluaisin pyytää tässä kohdin komissiota laajentamaan kunnianhimoista ohjelmaansa Itävallan epäoikeudenmukaisen kohtelun vuoksi.
Kiitän tässä yhteydessä erityisesti jäsen Poetteringia hänen sanoistaan.
Euroopan unionin toimintakyky on, kuten sitä erityisesti korostetaan myös ennen hallitustenvälistä kokousta, Euroopan yhdentymisprosessin onnistumisen välttämätön edellytys.
Juuri tämä toimintakyky on kuitenkin mitä suurimmassa määrin uhattuna, kun 14 EU:n kumppanuusvaltiota on kieltäytynyt - vaikkakin vain kahdenvälisesti - keskustelemasta Itävallan kanssa, mistä on seurannut puutteita viestinnässä.
Komissio ei saa pysyä toimettomana tässä tilanteessa.
Sen tehtävänä on pyrkiä siihen, että sopimuksiin kirjattua solidaarisuutta vaalitaan.
Arvoisa komission puheenjohtaja Prodi, pyydän tässä mielessä teitä itseänne pyrkimään saamaan aikaan Itävallan ja 14:n EU:n kumppanuusvaltion hallitusten päämiesten välinen kriisikokous edistääksenne siten tilanteen laukeamista ja suhteiden normalisoitumista.
Minä itse osoitin eilen vastaavanlaisen kirjeen kaikille hallitusten päämiehille kantaen siten vastuuni parlamentaarikkona.
Arvoisa puhemies, aluksi kiitokseni komission puheenjohtaja Prodille hänen työohjelmastaan.
Olen samaa mieltä tehdyistä huomautuksista, jotka koskivat sitä, että on keskitettävä enemmän mutta että sen täytyy myös liittyä paremmin viisivuotissuunnitelmaan.
Vaikuttaa siltä, että kysymys on kahdesta eri asiakirjasta.
Työohjelman ensimmäinen luku alkaa oikeutetusti otsikolla "Eurooppa, sen naapurimaat ja muu maailma".
Lainaan hyväksyvästi yhtä sen ensimmäisistä virkkeistä: "Unionin on pyrittävä aktiivisesti ratkaisemaan alueellisia ja maailmanlaajuisia ongelmia."
Jotta tämä rooli voitaisiin ottaa, on kuitenkin hyvin tärkeää, että kehitetään käytännön yhteistyömuotoa neuvoston korkea edustaja Solanan, komission ja Euroopan parlamentin välillä ja että erityisesti demokraattista valvontaa ja demokraattista vastuuta vahvistetaan.
Mielestämme on myös hyvin tärkeää, että komission roolia vahvistetaan ulkopolitiikassa.
Haluamme tälle eurooppalaiselle ulkopolitiikalle paljon vahvemman yhteisen luonteen.
On kuitenkin kysymys myös välineistä.
On kysymys mahdollisuuksista voida analysoida ei-sotilaallisia kriisejä ja reagoida nopeasti.
Ajatellaan Mosambikia. Kuinka kauan meidän piti odottaa, ennen kuin todellisiin toimiin voitiin ryhtyä.
Sitten on myös kysymys hyvin konkreettisista asioista, kuten kuljetuskapasiteetista.
Sitä varten myös Euroopan unionin sisällä täytyy saada aikaan nopeampaa koordinointia.
Ajatellaan karjan valtavan suurta kuolleisuutta Mongoliassa.
Tiedämme, että Euroopan unionilla on rahaa Tacis- ja Echo-ohjelmissa.
Miksi emme kuitenkaan auta?
Se johtuu siitä, että on liikaa byrokraattisia esteitä.
Euroopan unionin ulkoinen edustus pitäisi kyllä räätälöidä paremmin tarpeisiimme vahvemmasta tulevasta eurooppalaisesta ulkopolitiikasta.
Lyhyesti sanottuna, operatiivinen toteuttaminen on keskeistä.
Suhde Venäjään on valtavan tärkeä.
Meidän tapauksessamme on niin, että emme voi jättäytyä syrjään arvostelusta, jota Euroopan neuvostossa esitetään Venäjän Tsetsenian-politiikasta.
Meistä on erityisen surullista todeta, että lehdistön vapautta ei ole vielä taattu Venäjällä.
Olimme kutsuneet journalisti Babitskin tänne ensi torstaiksi, mutta Venäjän viranomaiset eivät antaneet hänen tulla.
Toivon, että myös Euroopan komissio esittää voimakkaan vastalauseen Venäjän viranomaisille.
Arvoisa puhemies, arvoisa komission puheenjohtaja, kun parlamentti keskustelee lainsäädännön prioriteeteista, kaikista asioista tulee prioriteetteja.
Minun mielestäni tärkeimpiä prioriteetteja ovat työllisyys ja siis talouskasvu ja elämänlaatu ja siis ympäristönsuojelu, elintarviketurvallisuus ja kuluttajien oikeudet.
Haluaisin tehdä nyt joitakin huomautuksia talous- ja sosiaaliasioista.
Yksi komission tekemistä aloitteista, jota kannattaa käsitellä suurena prioriteettina, on eEurope-aloite.
Keskustelimme eilen Lissabonin huippukokouksesta, jonka tavoitteena on johtaa Eurooppa uuteen taloudelliseen ja sosiaaliseen kukoistukseen.
Toivoin yhteisiä kasvutavoitteita, joiden avulla voisimme kulkea kohti täystyöllisyyttä.
Täystyöllisyys ei merkitse kaikkien työttömyyden muotojen täydellistä häviämistä.
Suhdannetyöttömyyttä tulee olemaan aina työntekijöiden pyrkiessä vaihtamaan työpaikkaa ja nuorten saapuessa työmarkkinoille.
Täystyöllisyys on kuitenkin palautettu, kun pitkäaikaistyöttömiä ei enää ole ja kun jokaiselle nuorelle on tarjottu ainakin harjoittelupaikkaa viimeistään kuusi kuukautta sen jälkeen, kun nuori on tullut työmarkkinoille.
Tämä on mahdollista, jos investoimme enemmän siihen, mitä pääministeri Guterres kutsui eilen inhimilliseksi pääomaksi, eli peruskoulutukseen ja varsinkin elinikäiseen koulutukseen.
eEurope-aloite tehdään tässä yhteydessä sopivaan aikaan.
Työpaikoilla on tulevaisuudessa yhä korostuneempi tietotekninen sisältö. Meillä ei ole kuitenkaan riittävästi tämän alan päteviä työntekijöitä, eikä ole Yhdysvalloillakaan.
Siksi Yhdysvaltain senaatti on avannut neljäksi vuodeksi lähes 500 000 viisumin kokonaiskiintiön, joka on varattu hyvin ammattitaitoisille siirtolaistyöntekijöille.
Meidän on koulutettava itse omat huippuosaajamme ja pidettävä heidät Euroopassa.
Eräässä komission asiakirjassa osoitettiin juuri hiljattain, että puolet niistä nuorista, jotka suorittavat jatkotutkinnon Yhdysvalloissa, myös pysyvät Yhdysvalloissa.
Säilyttääksemme huippuosaajamme, houkutellaksemme tänne parhaat huippuosaajat ja kouluttaaksemme heitä lisää meidän on investoitava valtavasti tutkimukseen ja kehittämiseen.
Ne kaksi ainoaa Euroopan maata, jotka investoivat suuremman osuuden BKT:stään tutkimukseen ja kehittämiseen kuin Yhdysvallat, eli Suomi ja Ruotsi, ovat myös ne ainoat Euroopan maat, jotka kilpailevat viestintätekniikoiden alalla tasavahvasti amerikkalaisten kanssa.
Eikö tämä olisi esimerkki, jota muiden eurooppalaisten olisi seurattava?
Eikö meidän olisi laadittava Lissabonissa jonkinlainen teknisen lähentymisen peruste, jonka mukaan jäsenvaltioita esimerkiksi vaadittaisiin lähentymään viiden vuoden kuluessa sellaista tutkimus- ja kehittämismenojen tasoa, joka vastaisi vähintään 2,5 prosenttia niiden BKT:stä, eli sellaista tasoa, joka ei olisi edes yhtä korkea kuin se, jonka Yhdysvallat on tällä hetkellä saavuttanut?
Haluaisin myös antaa tässä yhteydessä tunnustuksen komission jäsen Philippe Busquinin tekemälle aloitteelle eurooppalaisen tutkimusalueen luomiseksi.
Paremmat elinolot, työllisyys ja työpaikkojen laatu liittyvät yhä kiinteästi kykyymme antaa puhtia eurooppalaiselle tutkimukselle.
Todellinen eurooppalainen patentti, riskipääoman kehitys ja nuorten yritysten tukeminen ovat tässä mielessä myös äärimmäisen tärkeitä asioita.
Puheenjohtaja Prodi toisti eilen illalla ilmaukseni Euroopan tulevaisuuden puutteesta.
Luulen, että hän oli ymmärtänyt sanani väärin: en syyttänyt puheenjohtajavaltio Portugalia enkä komissiota terävänäköisyyden puutteesta, vaan korostin sitä tulevaisuuden pelkoa, jota monet maanmiehemme tuntevat perinpohjaisesti muuttuvassa maailmassa.
Me kaikki tiedämme, että elämme tieto- ja kehitysyhteiskunnan saapumisen myötä ajattelutapojen muutoksen aikaa.
Mutta kun elämme maailmassa, jossa 1,5 miljardia ihmistä elää yhä ilman sähköä, Internet-yhteiskuntaan pääsyn tarjoaminen maailman kaikille kansalaisille ei tapahdu huomenna.
Ihmiskunnan suurimpana haasteena on välttää tietoa runsaasti saavien ja tietoa vaille jäävien maiden välinen kuilu, välttää sellaisten yhteiskuntien syntyminen, jossa digitaalisesta murroksesta tulee uusi yhteiskunnallinen murtuma, kuten ystäväni Claude Desama onnistuneesti sanoi.
Vuotuinen lainsäädäntöohjelma on konkreettisin osoitus Euroopan komission ratkaisevan tärkeästä sekä perussopimuksin vahvistetusta vallasta että poliittisesta vallasta, eli yksinoikeudesta aloitteisiin.
Tämän oikeuden on kaikkina aikoina oltava täysin oikeutettu ja selkeästi perusteltu.
Edellisten vuosien ohjelmien tavoin tämänvuotisessa työohjelmassakaan ei perustella yksityiskohtaisesti kutakin lukuisista uusista ehdotetuista toimista.
15 sivun mittainen yleisyhteenveto ei tarkkaan ottaen ole riittävä perustelu 500:lle liitteessä mainitulle aloitteelle.
Tulevaisuudessa ELDR aikoo pitää kiinni selkeiden perusteluiden ja erikoistuneen parlamentaarisen keskustelun vaatimuksesta kaikkien työohjelmassa ilmoitettujen toimien kohdalla.
Varsinkin haluamme näyttöä siitä, että kutakin uutta ehdotusta on punnittu asianmukaisesti toissijaisuusperiaatteen ja suhteellisuuden periaatteen pohjalta ja odotamme, että Euroopan parlamentin omissa eri alojen valiokunnissa käydään asioista alakohtaisia keskusteluja.
Toisin sanoen nyt on aika ottaa perusteellisesti tarkistettavaksi jossain määrin vanhentunut tapamme kehitellä tätä ratkaisevan tärkeää ohjelma-asiakirjaa ja se, miten keskustelemme siitä tulevaisuudessa.
Arvoisa puhemies, haluaisin kiittää komission puheenjohtajaa siitä, että hän on pitänyt meille kaksi puhetta 24 tunnin sisällä.
Eilen illalla pitämässään puheessa hän toi selvästi esiin sen, että kahden tai kolmen seuraavan vuoden taloudelliset näkymät ovat Euroopassa meidän kannaltamme edulliset, ja on selvää, että vuosittaisen lainsäädäntöohjelman laatimisessa meille on apua siitä, että kasvu on paljon odotettua nopeampaa.
Komission puheenjohtajan tämänaamuinen puhe sai minut pohtimaan kolmea seikkaa.
Ensimmäinen liittyy toissijaisuuteen, ja ryhmämme on vahvasti sitä mieltä, kuten liberaalit äsken totesivat, että meidän on saatava perustelu kullekin esitetylle yksittäiselle ehdotukselle, ja perustelusta on käytävä ilmi, että se on unionin etujen mukainen.
On osoitettava, että toissijaisuutta sovelletaan: on oltava selvää, ettemme säädä lakeja, jos niiden säätäminen ei ole välttämätöntä.
Toinen liittyy talousarvioihin.
Koska kasvu on ollut nopeampaa kuin rahoitusnäkymissä ennustettiin, sillä nehän perustuvat 2,5 prosentin kasvuun, voisimme jatkossa ottaa käyttöön hieman toisenlaisia toimia talousarviossamme niiden toimien asemesta, joihin olisimme muutoin ryhtyneet.
Ryhmäni puolesta haluaisin varoittaa komissiota olemaan vaihtamatta tässä vaiheessa maatalousmenoja menoluokasta 1 menoluokkaan 4.
Varsinkin Isossa-Britanniassa maatalouden tilanne on tavattoman huono, ja alalla kaivattaisiinkin jonkin verran tukea tietyille maatalouden aloille: jos maataloudelle tarkoitettuja rahoja siirrettäisiin tässä vaiheessa yhdestä talousarvion osasta toiseen, se merkitsisi vääränlaisen viestin lähettämistä alan toimijoille.
Lopuksi muistutus tiedonkulusta.
Tämä seikka turmeli parlamentin ja edellisen komission välit: eli se, että perussopimusten nojalla me voimme periaatteessa tutustua kaikkiin asiakirjoihin ja meillä on siihen myös oikeus.
Vaikuttaa siltä, että olemme ajautumassa vaikeuksiin puitesopimuksemme vuoksi.
Siksi painottaisin sitä, että meidän on löydettävä ratkaisu tähän ongelmaan mahdollisimman nopeasti, eikä saa rajoittaa asiakirjoja, joihin kansalaiset voivat tutustua, jos haluamme, että komissio ja parlamentti tekevät työtä yhdessä.
Kuten jäsen Bonde oikeutetusti tähdensi, Euroopan unionissa tiedon olisi virrattava vapaasti hallinnolta kansalaisille.
Arvoisa komission puheenjohtaja, virkaan astuessanne sanoitte, että avoimuus leimaisi komission toimintaa.
Niin ovat useat sanoneet täällä tänäänkin.
Mutta millainen tilanne on nykyään?
Miksi komission lehdistötilaisuuksia ei enää lähetetä suorana lähetyksenä satelliittitelevision välityksellä, jotta koko Eurooppa voisi seurata niitä?
Toivon, että Prodi kuuntelee.
Komission puheenjohtaja Prodi, siitä oikeusasiamiestä käsittelevästä kirjeestä, jonka lähetitte puhemies Fontainelle. Oletteko todellakin sitä mieltä, että oikeusasiamiestä sitoo jokin periaate, jonka mukaan hänen pitäisi asettaa oman työnsä lähtökohdaksi toimielinten välinen yhteistyö.
Mitä pidätte siinä tapauksessa väitteenne oikeudellisena perustana ja oletteko sitä mieltä, että tällainen periaate voi nujertaa oikeusasiamiehen oikeuden puhua vapaasti lehdistölle?
Lisäksi haluan antaa seuraavaa asiatietoa, joka koskee yleisönosastokirjoitustanne Wall Street Journal -sanomalehdessä, jossa te viittaatte siihen, että huhtikuussa pidetty avoimuutta koskeva seminaari on todiste siitä, että asetusta on valmisteltu avoimesti.
Tämän seminaarin järjesti itse asiassa European Federation of Journalists -järjestö, muun muassa parlamentin jäsenet Lööw, Thors ja Hautala, mutta siinä käsitellyllä ehdotuksella ei ole mitään tekemistä tämän ajankohtaisen ehdotuksen kanssa. Viimeksi mainittua ehdotusta on valmisteltu erittäin salassa.
Komission puheenjohtaja Prodi, onko ennen kaikkea kuitenkin niin, että lojaalia yhteistyötä koskevan periaatteen olisi oltava sananvapautta koskevaa periaatetta tärkeämpi?
Mikä vahvistaisi sellaisen periaatteen, jonka mukaan te voisitte nujertaa tämän oikeuden ja asettaa oikeusasiamiehelle tällaisia vaatimuksia?
Arvoisa puheenjohtaja, esittelemänne kaltaisessa kunnianhimoisessa ja monimutkaisessa asiakirjassa haluan puuttua vain muutamiin kohtiin.
Ensiksi: voin olla vain tyytyväinen siihen, että olette osoittaneet kiinnostusta Välimeren aluetta kohtaan, sillä kyseessä on Euroopan unionin osallistuminen sekä Lähi-idän rauhanprosessiin että Etelä-Euroopan maita yhdistävien historiallisten ja poliittisten siteiden palauttamiseen ja laajentamiseen.
Lähtekäämme siitä, että nykyisten geopoliittisten prosessien myötä Välimeren puoleisilla raja-alueilla voisi olla yhtä paljon merkitystä kuin itälaajentumisella, jota sekä parlamentti että komissio työstävät.
Toiseksi: sisämarkkinat.
Koska teemme työtä parlamentissa, pidämme nykyisen lainsäädännön yhdenmukaistamista siviilioikeuden alalla välttämättömänä.
Luultavasti olisi myös alettava työskennellä hallinnollisen oikeuden alalla.
Lisäksi huomaamme päivittäin yhä selvemmin yhtenäisen koordinoidun oikeuskäytännön tarpeellisuuden eri puolten välillä.
Kolmanneksi: valmistelevat asiakirjat.
Voin vain yhtyä niihin pyyntöihin, joita Euroopan parlamentin enemmistö on useaan otteeseen esittänyt ja jotka koskevat näiden asiakirjojen käytön rajoittamista.
Vaikka niiden suurena ansiona on keskustelun syventäminen, vihreiden ja valkoisten kirjojen sekä tiedonantojen mutkikkaana ja ikävänä sivuvaikutuksena on toisaalta lainsäädännöllisten toimien lykkäytyminen useimmiten sellaisissa asioissa, joissa tarvittaisiin ehdottomasti nopeita toimia.
Viimeinen kohta: luettuani komission ohjelman minusta vaikutti siltä, että kaksi sellaista alaa on laiminlyöty, joilla tarvitaan unionin toimielinten erityistä panostusta, varsinkin jos otetaan huomioon elektronisen kaupan jatkuva kehitys.
Mielestäni komission olisi esitettävä ehdotuksia riitojen ratkaisemisesta tuomioistuinten ulkopuolella online-suhteiksi määriteltävien sopimusten osalta sekä etäsopimuksia koskevan direktiivin muuttamisesta. Näin tehtäisiin, jotta kuluttajia voitaisiin suojella yhä paremmin.
Arvoisa puhemies, kalastuksen osalta en aio käsitellä komission lainsäädännöllisiä ehdotuksia yksityiskohtaisesti.
Haluaisin sen sijaan komission sitoutuvan selvästi siihen, että se aikoo ratkaista, kuinka alueellisten ja kansainvälisten kalastusjärjestöjen suositukset sisällytetään nopeasti osaksi yhteisön lainsäädäntöä.
Arvoisa puhemies, jo edellisen täysistuntojakson aikana käsitellessämme jäsen Gallagherin mietintöä, joka koski ICCATin Välimeren tonnikalasta antamia suosituksia, meillä oli tilaisuus keskustella komission viivästyksistä, sillä niistä on tulossa erittäin vakava ongelma, koska se, että suositukset eivät sisälly yhteisön lainsäädäntöön huolimatta siitä, että määräajan kuluttua niistä tulee sitovia, vaikuttaa niin, että kalastuslaivastot eivät noudata niitä, ja suositusten puuttuminen lainsäädännöstä voi johtaa Euroopan unionia vastaan kohdistuvien rikkomusoikeudenkäyntien aloittamiseen
Viivästykset lainsäädännön sisällyttämisessä jäsenvaltioiden lainsäädäntöön ovat komissiolle ominaisia.
Odotamme yhä esimerkiksi Hondurasille ja Belizelle annettuun lastin purkukieltoon liittyvän vuonna 1996 annetun yhteisön lainsäädäntötoimen sisällyttämistä tai esimerkiksi vuonna 1998 annetun yhteisön vesillä tapahtuvia kalastusponnistuksia tonnikalan pyytämiseksi koskeneen lainsäädäntötoimen sisällyttämistä.
Komissio on huomauttanut harva se päivä jäsenvaltioille siitä, että ne eivät ole ottaneet komission päätöksiä tai direktiivejä osaksi kansallista lainsäädäntöään, vaikka komissio toimii täsmälleen samoin kansainvälisissä asioissa.
On selvää, että komission ehdotuksella, joka koskee tiedonantoa kansainvälisten järjestöjen osalta tehtävistä uudistuksista, pyritään käsittelyvauhdin lisäämiseksi irrottamaan sekä parlamentti että neuvosto lainsäädännöllisestä menettelystä.
Parlamentin näkökulmasta herää epäilys, onko tämä paras tapa ratkaista ongelma.
Toivon, että puheenjohtaja Prodi sitoutuu tässä siihen, että tämä asia ratkaistaan lopullisesti ja että parlamentti kaikissa tapauksissa on mukana siinä lainsäädäntömenettelyssä, jolla kansainvälisten kalastusjärjestöjen suositukset sisällytetään osaksi yhteisön lainsäädäntöä.
Arvoisa puhemies, eilen neuvoston puheenjohtajan puheen jälkeen, jossa melko optimistisesti kuvailtiin kehitystä yhteisössä, komission puheenjohtaja Prodi varoitti siitä, että meidän nykyiseen taloudelliseen kehitykseen sisältyy suuri vaara siitä, että kehityksen myötä sosiaalinen syrjäytyminen yhteisön sisällä kasvaa.
Äsken jäsen Schulzkin viittasi sosiaalidemokraattien puolesta puhuessaan tähän ilmiöön, sillä tällä hetkellä meitä uhkaava vaara on, että maailmantalouden globaalistumisen myötä tapahtuvan yhteisön talouden vapauttamisen seurauksena voi kehittyä sellainen tilanne, jossa sosiaaliset erot kasvavat ja se eurooppalainen yhteiskuntamalli katoaa, josta olemme niin ylpeitä.
Arvoisa puhemies, edellinen komissio oli ottanut iskulauseekseen sen, että tehdään vähemmän, mutta paremmin, mikä taas poikkesi Delorsin komission oletetusta energisyydestä.
Kuten tiedämme, kysymys ei ole määrällinen vaan laadullinen, mihin myös sekä jäsen Schulz ja jäsen Swoboda sosiaalidemokraattien puolesta puhuessaan viittasivat.
Ongelma on siinä, mihin komissio on menossa.
Toivon, että nykyinen Prodin komissio ei tee vähemmän tehdäkseen sen paremmin, vaan suoriutuakseen velvollisuuksistaan.
Jos Delorsin komissio johdatti meidät Euroopan yhtenäisasiakirjasta unionin perustamissopimukseen ja Euroopan yhteisön merkittävään laajentumiseen, toivon, että Prodin komissio on sosiaalisen Euroopan komissio, joka takaa sen, ettei taloudellisen kehityksen myötä synny sosiaalista syrjäytymistä vaan sosiaalista kehitystä.
Siihen pääsemiseksi toivon, että komissio pitää mielessä Euroopan parlamentin ilmaisemat näkökulmat.
Kuten komission puheenjohtaja tietää, nykyisessä unionin perustamissopimuksessa Euroopan parlamentti ja komissio on sidottu yhteen niin, että oikeus tehdä lainsäädännöllisiä aloitteita kuuluu komissiolle, mutta sen on lainsäädäntötyötä täytäntöön pannessaan otettava huomioon parlamentin näkemykset.
Tässä mielessä haluaisin viitata yhteisön lainsäädännön kodifiointiin.
Tällä hetkellä yhteisön lainsäädäntö on läpipääsemätön viidakko, jota yhteisön kansalaisten on täysin mahdotonta ymmärtää, myös niiden, jotka ovat työssään tekemisissä lainkäytön kanssa.
Toistaiseksi yhteisön lainsäädäntö on kehittynyt tapaus tapaukselta, mikä muistuttaa keskiaikaisten lainsäätäjien tapaa kehittää lainsäädäntöä, ja tuloksena on, ettei meillä ole minkäänlaista järjestelmää varsinkaan niillä aloilla, jotka koskevat siviilioikeutta, toimivaltaa, kuluttajansuojaa ja tekijänoikeuksia.
Arvoisa puhemies, lopuksi haluan muistuttaa tekstistä, joka sisältyy komission tiedonantoon.
Kyse on kohdasta 2.3, joka koskee syrjäisten alueiden asemaa, jota komission olisi kehitettävä.
Juuri tänään komission on ilmaistava käsityksensä ensimmäisestä tätä asiaa koskevasta asiakirjasta, ja toivon, että komissio tekee sen pitäen mielessä näiden yhteisön syrjäisten alueiden vaatimukset.
Arvoisa puhemies, komission puheenjohtajaa ei varmaan hämmästytä, että puhun hänelle sisämarkkinoista.
Jotta en kuitenkaan toistaisi aikaisemmin sanottua ja varsinkin, jotta en toistaisi sitä, mitä kollegani Fiori sanoi, jonka kanssa olen muuten samaa mieltä viittaan toiseen keskustelussa ilmenneeseen keskeiseen teemaan, eli komission uudistukseen.
Mitä tekemistä komission uudistuksella on sisämarkkinoiden kanssa?
Paljonkin.
Arvoisa komission puheenjohtaja, lukiessamme valkoista kirjaanne komission uudistuksista, voimme selvästi huomata, että tämän uudistuksen johtoajatus ja elähdyttävä filosofia on varsin lattea, emmekä parlamentissa voi hyväksyä sitä.
Johtoajatuksena on pääasiassa yhteisön taloudellisten etujen suojelu.
On ilmeistä, että se on meidän kaikkien huolenaiheemme, mutta kyse on vain lähtökohdasta.
Tästä eteenpäin komission on alettava työskennellä, sen on täytettävä perustamissopimuksen mukaisesti sille kuuluvat velvollisuudet.
Voinen antaa teille yhden esimerkin, sillä puheaikani ollessa rajattu minun ei ole juuri mahdollista kehitellä ajatusta pitemmälle.
Mainittakoon esimerkkinä uudistus, jota harkitaan rikkomusmenettelyjen osalta.
Mitä siinä esitetään?
No, kyse on yksinkertaisesti kaikilla eri tasoilla olevien voimavarojen hoitamisesta, eikä parlamentin pyyntöjä ole kuultu sen osalta, että olisi luotava todellinen oikeusturvan takaava hallinnollinen prosessioikeus, jota Euroopan kansalaiset tarvitsevat ja joka on siis tarpeellinen niiden kannalta, jotka voivat käynnistää rikkomusmenettelyn.
Sanottiin vain, ettei tällaista hallinnollista prosessioikeutta aiota luoda vaan valitukset aiotaan seuloa.
Kuinka?
Kuinka ne seulotaan, aivan mielivaltaisestiko.
Parlamentin näkökulmasta tällaisia pyrkimyksiä ei voida hyväksyä.

Ymmärrämme, että komissiota on uudistettava, olemme samaa mieltä tämän uudistuksen tavoitteista, mutta silti se ei saa tapahtua sen kustannuksella, että tärkeän intressin vuoksi, josta kaikki olemme yksimielisiä eli yhteisön taloudellisten intressien vuoksi laiminlyödään Euroopan rakentamisen huomattava voimanlähde, sillä perustamissopimukseen sisältyvien velvollisuuksien mukaisesti nimenomaan komission kuuluu toimia vauhdittajana.
Puheenjohtaja Prodi, kiitos esittelystänne ja esittämistänne tiedoista.
Onnittelut siitä, että käytitte Internetiä yleisöä varten oikein hyvä idea.
Aloitan kaupankäynnistä.
Olemme samaa mieltä kanssanne siitä, että tarvitsemme sääntöihin perustuvan kauppajärjestelmän.
Se on olennaisen tärkeää.
Seattlessa epäonnistuttiin, koska varsinkin Yhdysvallat näytti olevan kyvytön ymmärtämään esimerkiksi ympäristönsuojelua, maatalouspaikkakuntien säilyttämistä yhteisen maatalouspolitiikan avulla, eläinten hyvinvointia, kansanterveysnäkökohtia ja sosiaalisia oikeuksia koskevien politiikkojen oikeutusta.
Yhdysvallat osoitti käsittämättömän selvästi välinpitämättömyytensä kehitysmaiden oikeutettuja huolia kohtaan, ja rehellisesti sanottuna kehitysmailla ei ole toistaiseksi juurikaan syytä kiittää Maailman kauppajärjestöä.
Odotamme Euroopan unionin jatkavan neuvotteluja, pitävän kiinni kaikkia näitä asioita koskevista selvistä kannoistamme ja käyttävän yhteyksiämme kehitysmaihin sen varmistamiseksi, että seuraava kierros on oikeudenmukainen.
Voisimmeko saada yksityiskohtaiset ehdotukset kolmen seuraavan kuukauden aikana siitä, miten tähän päästään.
Innovaatiot ja tieto ne sopivat varsin hyvin uudelle vuosisadalle.
Kuinka paljon innovointia komissiossa on tapahtunut, tai parlamentissa, jos saan kysyä?
Saimme tutustumista varten muutama vuosi sitten valkoisen kirjan innovaatiosta mitä sen jälkeen on tapahtunut?
Haluaisinkin sanoa teille varsin painokkaasti erään asian, että olemme sangen kiinnostuneita jatkotoimista emmekä vain loistavista tiedonannoista, joihin olemme tietysti tyytyväisiä, mutta kaipaamme jatkotoimia, jatkotoimia, jatkotoimia!!!
Meillä on vireillä viides tutkimuksen puiteohjelma mitä siinä on saatu aikaan sen osalta, mitä neljännestä opittiin?
Miten uudet ajatukset, uudet tuotteet sekä sosiaalisten ja taloudellisten järjestelmien uudenlainen vertailu ovat levinneet?
Kaipaamme jatkotoimia, kiitos.
Suhtaudumme muuten myönteisesti sen eurooppalaisen tutkimusalueen syntymiseen, jonka te ja komission jäsen Busquin olette esitelleet.
Tämä on erinomainen tapa vuosisadan aloittamiseksi.
Olen tyytyväinen siihen, että kohta julkistetaan yrityksiä koskeva tiedonanto, mutta toivon, että tutustumme aikaisempiin hankkeisiin, ennen kuin panemme niitä vireille lisää.
Aion nyt turvautua hirvittävään kliseeseen ja itsestään selvään asiaan "Euroopan unionissa suurin voimavaramme ovat kansalaisemme".
Eikö ole noloa, että suuret jäsenvaltiot, kuten oma kotimaani ja Saksa, eivät pysty kouluttamaan tietotekniikan alalle riittävästi ammattitaitoisia ihmisiä?
Eikö ole häpeällistä, että näiden maiden täytyy houkutella ihmisiä sellaisista maista, joissa niitä taitoja myös tarvitaan?
Se on häpeällistä, ja toivon, että puututte asiaan ryhtyessänne käsittelemään lainsäädäntöä.
Arvoisa komission jäsen, lisäksi on hirvittävää voimavarojen tuhlausta, että teknisillä, tieteellisillä ja tietotekniikan aloilla naisten taidot menevät hukkaan.
Toivon, että tieteen valkoinen kirja saa jatkoa.
Arvoisa komission puheenjohtaja, komission sisäinen uudistaminen on jo alkanut.
Hienoa!
Arvoisa puheenjohtaja Prodi, tämä ei ole ensimmäinen kerta, kun komissiosta yritetään tehdä maailman johtavaa julkista palvelulaitosta, haluamme kuitenkin uskoa parlamentille antamanne lupauksen vilpittömyyteen ja päättäväisyyteen.
Tällä hetkellä meillä on jo joukko toimia ja myös valkoinen kirja.
Käsittelette sitä parhaillaan neuvoston jäsenten ja virkamiesten ammattijärjestöjen kanssa, ja lopuksi parlamentti antaa tukensa ja tekee teidän kanssanne yhteistyötä tämän suuren tavoitteen hyväksi, jolla pyritään tekemään Euroopan komissiosta maailman paras hallintolaitos.
Eteenpäin!
Osoitan teille kuitenkin yhden epäkohdan valkoisesta kirjastanne.
Siitä puuttuu analyysi siitä, mikä edellisessä järjestelmässä meni pieleen, ja varapuheenjohtaja Kinnockin olisi pitänyt lisätä se, sillä hän on asiassa asiantuntija, hänhän on ollut viisi vuotta komissiossa töissä.
Arvoisa puheenjohtaja Prodi, aikaisemminkin oli olemassa keinoja rangaista tai palkita virkamiehiä heidän ansioistaan, mutta niitä ei käytetty.
Vastuussa olevat virkamiehet eivätkä edes komission jäsenet käyttäneet näitä mahdollisuuksia ja keinoja, joita ennen oli olemassa.
Jos nyt otamme käyttöön poikkeavia toimia, miksi niitäkään sovellettaisiin?
Tämän salaisuuden avain on vain teidän hallussanne.
Erinomaisten virkamiesten keskuudessa ilmenevä motivaation puute on päässyt huolestuttaviin mittoihin.
Tässä asiassa vaaditaan toimia, ja esimerkkiä on näytettävä ylhäältäpäin.
Arvoisa puheenjohtaja Prodi, komission uudistuksen tarkoituksena ei ole ainoastaan yhteisön taloudellisten etujen suojeleminen.
Niin paljon enemmän voimavaroja menetetään tehottoman ja huonosti motivoituneen hallinnon vuoksi.
Lisäksi olisi jopa hyväksyttävä, että ne virkamiehet voivat erehtyä, jotka kantavat jostakin vastuun ja ottavat riskin.
Sanoitte itse puheessanne, että mieluummin erehdytte mutta että sen vuoksi ette jättäisi toimia kesken.
Eteenpäin, arvoisa puheenjohtaja Prodi.
Omaksumanne tehtävän olisi oltava luonteeltaan historiallinen.
Ette ole ensimmäinen yrittäjä.
Toivokaamme, että onnistutte siinä.
Arvoisa puhemies, on mielenkiintoista, että puheenjohtaja Prodi on esittänyt tänään työohjelman; kuitenkin esityslistallamme lukee, että aiomme keskustella lainsäädäntöohjelmasta.
Jos tarkastelemme ohjelmaa sosiaali- ja työpoliittisesta näkökulmasta, on selvää, ettei käsissämme olekaan lainsäädäntöohjelmaa.
Nykyäänhän meillä ei ole tosiasiassa ollut moneen vuoteen lainsäädäntöohjelmaa.
Sen sijaan meillä on ollut vireillä lujittumisprosessi ja tiettyjen lähentymisprosessien, kuten Luxemburgissa kehitetyn ja käynnistetyn prosessin, kehittely.
Suhtaudumme myönteisesti Luxemburgin menettelyyn.
Toivomme, että sitä aiotaan syventää, lujittaa ja laajentaa muillekin aloille, kuten sosiaaliturvan lähentämiseen.
Tarkoittaako se kuitenkaan sitä, että olisimme saaneet työn tehdyksi sosiaalisella alalla lainsäädännön osalta?
Tuskinpa.
On monia aloja, joilla meidän on tarpeen ajankohtaistaa ja uudenaikaistaa aikaisemmin hyväksymäämme sosiaalilainsäädäntöä.
Sisämarkkinoiden ja maailmanlaajuistumisen syvetessä ja vahvistuessa huomaamme, että Euroopan unionissa tapahtuu yhä enemmän fuusioita, valtauksia ja siirtymisiä.
Minusta se tarkoittaa sitä, että meidän on tarpeen käydä jälleen kokonaisuudessaan läpi pääosin 1970-luvulla tällä alalla kehittämiämme lainsäädäntöpuitteita, jotka koskevat siirtoja, työntekijöiden joukkoirtisanomista, maksukyvyttömyyttä sekä lopuksi yritysneuvostoja.
Meidän on uudenaikaistettava ja lujitettava lainsäädäntöä tällä alalla, ei maailmanlaajuistumisen tai sisämarkkinoiden syvenemisen pysäyttämiseksi ei tietenkään vaan varmistaaksemme, että pystymme hallitsemaan tämän kehityksen mukanaan tuomat muutokset Euroopan unionissa kaikilla, sekä suurilla että pienillä työpaikoillamme vallitsevan yhteishengen ansiosta.
Tämä tarkoittaa sitä, että meidän on pyrittävä tarmokkaasti yleisiin puitteisiin tiedon ja kuulemisen osalta työpaikoilla.
Terveyden ja turvallisuuden alalla on myös tarvetta ajankohtaistaa ja uudenaikaistaa aiemmin hyväksymäämme lainsäädäntöä: raskaana olevia työntekijöitä koskeva direktiivi, jonka tarkistaminen on viisi vuotta myöhässä; meludirektiivi vuodelta 1986, jonka tarkistaminen on 10 vuotta myöhässä; monet direktiivit olisi tarpeen perusteellisesti ajankohtaistaa ja uudenaikaistaa.
Onko kuitenkaan kyse vain ajankohtaistamisesta?
Ei.
Emme tarvitse mitään uutta sosiaalilainsäädännön sumaa, mutta on aloja, joita ei ole otettu huomioon.
Lupauksemme ovat jääneet lunastamatta kotityötä tai etätyötä koskevan lainsäädännön alalla; meillä on sosiaaliturvassa ammottava aukko epätyypillisen työn kohdalla, sillä asia on ollut kesken jo melkein vuosikymmenen ajan; meillä on lupaus lunastamatta lihasvammoja ja luuston vammoja koskevasta erityisdirektiivistä, joka on ollut hoitamatta edellisen keskipitkän aikavälin sosiaalialan toimintaohjelmasta saakka.
On muitakin aloja.
Eräs naishenkilö nimeltään Angela Elliot Mathis, joka työskentelee Lucent Technologies -yrityksessä, kävi äskettäin tapaamassa minua.
Hänet napattiin varsin korkean tason yhtiöön johtavaksi päälliköksi sekä hallintoneuvoston jäseneksi.
Hän oli työskennellyt huipputekniikan yrityksissä useissa Euroopan maissa.
Kun hän oli ollut työssä 13 kuukautta, hänet erotettiin ilman irtisanomisaikaa ja ilman syytä.
Huomionarvoista on, ettei hänellä ollut turvaa Belgian lain hän teki työtä Belgiassa eikä unionin lain nojalla.
Jos ihmisillä ei ole tällaista turvaa, he eivät tartu heille tarjoutuneeseen tilaisuuteen asumisesta tai työn tekemisestä missä päin tahansa Euroopan unionia tai muuttamisesta minne päin tahansa Euroopan unionia.
Nämä puutteet meidän on korjattava.
Tehkäämme se uudessa keskipitkän aikavälin sosiaalialan toimintaohjelmassa.
Arvoisa puhemies, haluaisin painottaa niitä työohjelman aloja, joilla on suoraan vaikutusta aluepolitiikka-, liikenne- ja matkailuvaliokunnan työhön.
Aluepolitiikan osalta ryhmäni haluaisi nähdä, että komissio huolehtii kumppanuusperiaatteen täysimääräisestä soveltamisesta kaikilla rakennerahastojen ohjelmasuunnittelun tasoilla.
Muiden parlamentin ryhmien tavoin odotamme yhä komissiolta sitä, että se esittäisi ehdotuksen, jossa asetettaisiin menettelysääntöjen täytäntöönpanoa koskevat käytännön järjestelyt, millä helpotettaisiin yhteistyötä ja asianmukaista valvontaa.
Arvoisa puheenjohtaja, milloin komissio aikoo viedä eteenpäin aluesuunnittelua ja esittää uusia ehdotuksia, joissa kehitetään epämuodollisissa neuvoston kokouksissa tietenkin Potsdamissa ja Helsingissä tehtyjä päätöksiä?
Liikenteen ja matkailun osalta minä sekä ryhmäni olemme tyytyväisiä liikenneturvallisuutta lujittaviin ehdotuksiin, vaikka tarvitsemmekin liikenneturvallisuuden alalla konkreettisempia ehdotuksia varsinkin veren alkoholipitoisuudesta ja nopeusrajoituksista.
Olen myös tyytyväinen siihen mielenkiintoon, jota käynnissä oleva Galileo-ohjelma ja Euroopan laajuista verkkoa koskevan strategian tarkistaminen on saanut osakseen, varsinkin rautatiealan saaman erityishuomion vuoksi, sillä uskomme, että kyseessä on todellakin varsin tärkeä ala.
Minun on kuitenkin sanottava teille, että ryhmäni pahoittelee useita hankkeita koskevien papereiden tämänhetkistä juuttumista neuvoston käsiin.
Haluamme, että työaikadirektiiviä sekä lähtö- ja saapumisaikojen jakamista lentoasemilla koskevaa direktiiviä kehitetään, samalla haluamme toimia, joilla korjataan tällä hetkellä Euroopassa vallitseva vaikea tilanne lennonvarmistukseen liittyvien viivästysten osalta.
Arvoisa puheenjohtaja Prodi, olemme myös huolissamme matkailualaa koskevien ehdotusten puuttumisesta, vaikka niin monet kansalaisistamme työskentelevät tällä alalla.
Pahoittelen sitä, että liikenneasioita ei tunnuta otettavan vakavasti huomioon laajentamista koskevassa kappaleessa, ja kannustaisinkin komissiota esittämään ehdotuksia paremman koordinoinnin varmistamiseksi rakenteellisten toimien ja välineiden sekä Phare- ja Tacis-ohjelmien välille.
Haluaisin myös painottaa sitä, että parlamentin postipalveluja koskevat käsitykset ja toiveet, jotka on esitetty usein tässä istuntosalissa, otetaan täysimääräisinä huomioon kaikissa uusissa ehdotuksissa.
Vaikka olenkin kiitollinen puheenjohtaja Prodille siitä, että hän esitteli tänä aamuna komission työohjelman, minun on sanottava, että aluepolitiikan, liikenteen ja matkailun alalla paljon ilmeisempiä ohjelmassa ovat sen puutteet kuin se, mitä siihen sisältyy, ja toivoisinkin, että ensi vuonna voisimme saada tämän asian korjatuksi.
Arvoisa puhemies, haluaisin kääntyä komission puoleen ja lausua toiveeni siitä, että vuosi 2000 antaisi meille mahdollisuuden edetä yleisen johdonmukaisuuden suuntaan, erityisesti maataloudessa.
Jos Euroopan unioni aikoo nimittäin taistella muiden kansainvälisen kaupan sääntöjen puolesta ja jos se puolustaa maatalouden eurooppalaista malliaan, on tunnustettava, että tehtävää on vielä paljon jäljellä, jotta Eurooppa saa toteutettua käytännössä poliittiset valintansa.
Esimerkiksi banaaniasian osalta emme ole tähän mennessä vielä onnistuneet sovittamaan tuottajiemme, AKT-maiden, etuja WTO:n vaatimuksiin.
Miksi emme?
Aivan yksinkertaisesti siksi, että Marrakechin sopimuksella perustettu WTO ei anna tähän mahdollisuutta tai tekee asian ainakin erittäin vaikeaksi.
Mutta miksi komissio ilmoitettuaan useaan otteeseen, että WTO:ssa on oltava sosiaali- ja ympäristöasioiden sääntelymekanismeja ja että Euroopan unioni aikoo taata etuja kehitysmaille tyytyy edelleen pelkkään tämän alan markkinoiden vapauttamisnäkymään?
Koska WTO:n nykyiset epätarkoituksenmukaiset sopimukset tuomittiin Seattlessa, puhun lujasti sen puolesta, että unioni käsittelisi tätä asiaa niiden sääntöjen mukaisesti, jotka aiomme saattaa hallitseviksi kansainvälisissä kauppasuhteissa.
Vetoan samoin johdonmukaisuuteen toisen alan eli sianlihakriisin hoidon osalta.
Te tiedätte, että lukuisat itsenäiset tuottajat ovat joutuneet tämän jo nyt kaksi vuotta kestäneen kriisin takia pelkiksi yritysten tai muiden suurtuottajien tilaustyöntekijöiksi.
Tällainen tilanne on täysin vastoin maatalouden eurooppalaista malliamme, joka perustuu lukuisiin, monimuotoisiin ja monikäyttöisiin perhetiloihin.
Arvoisa komission puheenjohtaja, soitan tässäkin asiassa hälytyskelloa, ja kehotan komissiota ehdottamaan sellaisia uusia toimia, jotka todella sopivat tämäntyyppisen kriisin hoitoon, tietenkin niiden toimien ohella, joita olette jo ehdottanut, eli solidaarisuusrahaston ohella.
Puhun lopuksi vuoden 2001 talousarvion valmistelusta.
On kyllä totta, että maataloutta koskevia budjettikohtia voidaan tarkastella osallistumisena Balkanin maiden hyväksi tarkoitettuihin solidaarisuustoimiin.
Huomiota on kuitenkin kiinnitettävä siihen, että Berliinin Eurooppa-neuvostossa tehtyjä YMP:tä koskevia sitoumuksia noudatetaan, ja varsinkin siihen, että säilytetään riittävän turvallinen liikkumavara etenkin sellaisiin kriiseihin vastaamiseksi, jotka huonontavat maatalouden ja maaseudun rakenteita.
Saanen käyttää tätä tilaisuutta hyväkseni ilmaistakseni tyytyväisyyteni viiden vuoden strategiseen suunnitelmaan liittyvään ohjelmaan.
Erityisesti halusin onnitella puheenjohtaja Prodia siitä, että hän painotti hallinnointia kokonaissuunnitteluprosessissa.
The Economist-lehdessä suhtauduttiin viime viikolla melko purevasti siihen, miten tärkeänä tätä aihetta pidettiin, mutta meillä on edessämme valtava haaste käydessämme sen toimielinrakenteen kimppuun, joka meidän on tarpeen luoda 2000-lukua varten tämän rakenteen on oltava velvollisuuksiemme ja meille maailmassa kuuluvan aseman mukainen.
Esimerkiksi mielenilmaukset Seattlessa ja Davosissa eivät johtuneet ainoastaan asiakysymyksistä kyseessä oli pikemminkin kansan ja kansalaisten yritys pyrkiä uudenlaisiin instituutioihin ja se, etteivät he oikein tienneet, kuinka toimia.
Siksi näkymättömien päätöksentekolinnakkeiden avaaminen Euroopassa kansalaisille on kerta kaikkiaan elintärkeää.
Voinen ilmaista tyytyväisyyteni vuosittaiseen ohjelmaan varsinkin siksi, että viisivuotissuunnitelmassa oli yksi puute.
Tarkoitan sillä koko koulutuksen, nuorison ja kulttuurin kenttää, joka ei näkynyt millään lailla.
Vuotuisessa ohjelmassa tälle alalle omistettujen ohjelmien määrä kertoo näiden alojen merkityksestä, sillä niistä saamme tukevan perustan, jota tarvitsemme pystyäksemme vastaamaan meille tällä hetkellä ajankohtaisiin haasteisiin.
Paremman Euroopan rakentamisessa meille riittää haastetta, mutta liikkuvuus Euroopassa esimerkiksi opiskelijoiden liikkuvuus on yhä varsin vähäistä.
Vain 2 prosenttia opiskelijoista vanhan Erasmus-ohjelman ulkopuolella pääsee oikeastaan liikkumaan Euroopassa, minkä pohjalta emme voi missään nimessä rakentaa uutta talouselämää.
Olemme astumassa uuteen tietotekniikan aikakauteen, ja saanen jälleen onnitella komissiota sekä puheenjohtajavaltio Portugalia siitä työstä, jota ne ovat tehneet teknologia- ja informaatioaikakauden aloittamisen hyväksi.
Sanottakoon jälleen, että tarvitsemme sellaista koulutusohjelmaa, jolla saavutetaan parhaat käytännöt koko Euroopassa.
Emme voi kehitellä eri aloitteita, jotka perustuvat esimerkiksi pienyrityksiin tai terveyteen liittyviin online-palveluihin tai mihin tahansa kouluttamatta ihmisiä näiden teknologioiden käyttäjiksi.
Tämä tarkoittaa ehkä sitä, että meidän olisi jälleen tarkasteltava koulutusohjelmiamme nähdäksemme, sopivatko ne yhteen niiden ohjelmien kanssa, joista olemme erityisen innostuneita.
Saanen aivan lopuksi sanoa, että vuoden loppuun mennessä olemme panneet alulle neljä uutta ohjelmaa Median, Kulttuuri 2000:n, Nuorison ja Sokrateen.
Toivon, että pääsemme arvioimaan edellisten ohjelmien saavutuksia sen varmistamiseksi, etteivät ne merkitse jälleen uutta kerrostumaa vaan oikeastaan uutta aloitusta niille ohjelmille, joiden ansiosta voimme kohdata koulutetun eurooppalaisen kansalaiskunnan.
Arvoisa puhemies, minun on vastustettava mahdollisimman voimakkain sanoin lainsäädäntöohjelmaan sisältynyttä ehdotusta maatalousbudjetin supistamisesta 300 miljoonalla eurolla Kosovon jälleenrakennuksen hyväksi.
Vaikka suhtaudunkin kaikin tavoin myönteisesti Kosovon jälleenrakentamisen tarpeellisuuteen ja vaikka ymmärränkin täysin, että yhteinen maatalouspolitiikka vie lähes puolet kaikista EU:n menoista, vastustan kuitenkin sitä, että maatalousbudjettia pidetään ehtymättömänä lähteenä, josta vettä voidaan ammentaa aina, kun jotakin toista osastoa janottaa.
Tiedän, että on annettu takeet siitä, että tämän rahasumman siirtämisellä pois maatalousbudjetista ei ole vaikutuksia niihin rahoitusvelvoitteisiin, joita komissio on yhteisen maatalouspolitiikan puitteissa itselleen asettanut, mutta en vain usko sitä.
En usko, että kyse olisi vain yksittäisestä kerrasta.
Kun maanviljelijät omassa vaalipiirissäni Skotlannissa kärsivät pahimmasta lamasta sataan vuoteen, kuinka voin selittää heille, että nämä 300 miljoonaa euroa olisi hyödyllisempää käyttää Kosovon hyväksi?
Samalla kun Yhdistyneessä kuningaskunnassa maanviljelijät ajautuvat päivittäin vararikkoon, kun maanviljelijät ja maatyöläiset tekevät itsemurhia enemmän kuin koskaan ennen ja kun Ison-Britannian maatalousalueiden talouselämä on pahassa syöksykierteessä, kuinka voin selittää heille, että 300 miljoonaa euroa olisi hyödyllisempää käyttää Kosovon hyväksi?
Tällaisissa olosuhteissa olisi mieletöntä leikata budjettia näin paljon.
Meidän olisi käytettävä enemmän varoja tämän kriisin lieventämiseen eikä harkittava menovähennyksiä.
Pyydänkin arvoisia jäseniä äänestämään tätä ehdotusta vastaan, kun meidän on määrä äänestää tästä aiheesta.
Arvoisa puhemies, haluaisin palata vuotuista lainsäädäntöohjelmaa koskeneeseen aiheeseen keskustelun harhauduttua käsittelemään unionin talousarviota.
Haluaisin vain puhua yhdestä tietystä asiasta, eli siitä, mitä tapahtui niille aloitteille, jotka parlamentti teki Euroopan yhteisön perustamissopimuksen 192 artiklan nojalla.
Kuten puheenjohtaja Prodi tietää, tällä uudella artiklalla, joka lisättiin Maastrichtin sopimuksessa perustamissopimukseen, annettiin parlamentille oikeus pyytää komissiota esittämään lainsäädäntöehdotuksia.
Edellinen parlamentti käytti tätä uutta vastuumahdollisuuttaan kuusi kertaa, mutta vain kerran pyyntömme seurauksena komissio esitti lainsäädäntöehdotuksen, nimittäin niiden ehdotusten kohdalla, jotka esitettiin alun perin kollegani, jäsen Rothleyn mietinnössä, jossa käsiteltiin niiden ihmisten vakuutuksia, jotka liikkuvat ajoneuvolla toisissa jäsenvaltioissa.
Tämä on oikein hyvä esimerkki, mutta miten kävi muille viidelle?
Näyttää siltä, ettei komissio ole ryhtynyt jatkotoimiin.
Komission ei ole pakko ryhtyä jatkotoimiin, mutta odotamme, että komissio parlamentin kanssa tekemänsä yhteistyön hengessä tutustuisi näihin ehdotuksiin huolellisesti ja veisi niitä eteenpäin useimmissa tapauksissa.
Yksi kuudesta ei yksinkertaisesti ole riittävä määrä.
Edessämme on nyt hallitustenvälinen konferenssi perustussopimusten tarkistamiseksi jälleen.
Sen jälkeen, kun tämä artikla oli lisätty Maastrichtin sopimukseen, emme Amsterdamin hallitustenvälisessä konferenssissa painostaneet osapuolia antamaan parlamentille täyttä aloiteoikeutta, jonka ansiosta voisimme esittää ehdotuksia neuvostolle, ilman että ne kulkisivat komission kautta.
Olimme tyytyväisiä siihen kompromissiin, jota 192 artikla merkitsi, mutta jos se ei näytä parlamentin kannalta toimivan, on väistämätöntä, että paineet lisääntyvät perustamissopimuksen tarkistamiseksi niin, että parlamentille myönnetään täysi aloiteoikeus, mitä komissio ei halua, sillä se pitää omaa aloiteoikeusmonopoliaan varsin tärkeänä asiana.
Sanonkin komissiolle, jos ette halua lisätarkistuksia tähän artiklaan, teidän on otettava vakavammin olemassa olevan artiklan nojalla teille lankeava vastuunne.
Parlamentin esittäessä tätä kautta lainsäädäntöehdotuksen vaatisinkin komissiota hyväksymään sen ainakin useimmissa tapauksissa, jos ei kaikissa tapauksissa.
Arvoisa puhemies, komissio on esittänyt haasteellisen työohjelman vuodeksi 2000, johon voidaan vain yhtyä täysin.
Se sisältää kuitenkin myös valitettavia puutteita.
Haluaisin viitata erityisesti niistä yhteen, jota myös kollega Jarzembowski juuri äsken käsitteli.
Jään kaipaamaan työohjelmassa kokonaan matkailua.
Tässä on kyse yhdestä tärkeimmistä talouden haaroista unionissa ja Euroopan unionin rajojen ulkopuolella.
Meille on luvattu matkailuun liittyviä toimia jo pitkään.
Asiantilan parantaminen on ehdottoman välttämätöntä, mutta mitään ei tapahdu.
Komissiolle ei ole kuitenkaan uskottu tärkeitä tehtäviä vain lainsäädännössä.
Sillä on myös - kollega Poettering käsitteli sitä jo tänään - hyvin keskeinen tehtävä sopimusten vartijana.
Tältä osin komissio on - sattuneesta syystä - ottanut tehtäväkseen valvoa erityisesti yhtä jäsenvaltiota.
Tämä menettelytapa ei aiheuta minulle kyseisen maan kansalaisena mitään ongelmia.
Myöskään kotimaalleni ei ole ongelma asettua Euroopan tarkkailtavaksi ihmisoikeuksien, ulkomaalaisten oikeuksien ja rasismin vastaisen politiikan alalla.
Aivan päinvastoin: me olemme osoittaneet aiemmin, että maallamme oli kaikissa näissä kohdissa yksi parhaimmista historioista. Me huolehdimme siitä, että tilanne jatkuu samanlaisena myös jatkossa.
Arvoisa komission puheenjohtaja, jos komissio kerran toimii sopimusten vartijana, niin sitten kuitenkin mielellään monipuolisesti!
Myös 14 jäsenvaltion tai ainakin muutamien tämän piirin jäsenten toiminta voi loukata yhteisön oikeutta, ja yhteisön oikeutta on loukattu viime päivinä ja viikkoina muutamissa kohdissa, esimerkiksi vuoden 2000 kulttuurikaupunkikysymyksessä, unionin kouluvaihto-ohjelmissa ja muilla aloilla.
"Ja niin edelleen", minulla lukee tässä kohdassa, ja toivon, että asiat eivät jatku "niin edelleen".
Pyydän siksi komissiota hoitamaan tehtäväänsä sopimusten vartijana myös tässä ja pysymään valppaana.
Arvoisa puhemies, arvoisat parlamentin jäsenet, kiitän teitä tästä vakavasta, konkreettisesta ja yksinkertaisesta keskustelusta.
Pyytäisin teitä kuitenkin näkemään keskusteluni osana päivittäin käymäämme kokonaiskeskustelua.
Euroopan parlamentin valitsema lyhyiden puheiden tekniikka pakottaa siihen, että puheet on nähtävä kokonaisuutena, jossa eiliset ja viimekuiset puheet on otettu huomioon, ja toistaisin, että aivan kuten viime kuussa laajoja suuntaviivoja antaessamme pyrimme synteettisyyteen, nyt olemme olleet analyyttisia, sillä vuosittaisen ohjelman on oltava analyyttinen.
Tästä keskustelusta ilmenee yhä selvemmin, miten ainutlaatuisen tärkeää on, että teemme yhteistyötä.
Todellakin kaikki tänä aamuna käsittelemämme aiheet budjetin ja yhteisten toimien paremman koordinoinnin tarve sekä hallitustenvälistä konferenssia koskevan että suhteita neuvostoon käsittelevän kannan tarve edellyttävät parlamentin ja komission välistä yhteistyötä.
Siksi se tapa, jolla menemme seuraavaan hallitustenväliseen konferenssiin, on niin tärkeä ja juuri siksi, että siellä päätetään niistä säännöistä, joiden puitteissa joudumme tulevaisuudessa koko ajan toimimaan, sillä tämän hallitustenvälisen konferenssin jälkeen ei heti järjestetä toista.
Emme voi järjestää niitä koko ajan.
Tänään joku ilmaisi suhtautuvansa epäilevästi pitkiin luetteloihin.
No, mielestäni tänään on koittanut luettelon ja analysoinnin aika.
Tietenkin tästä luettelosta puuttuu tiettyjä kohtia.
Monet teistä ovat oikeutetusti pitäneet puutteena sitä, että matkailua ei ole otettu mukaan, sillä tällä alalla, kuten on sanottu, on enemmän työntekijöitä kuin maataloudessa.
Tietenkin meidän on osoitettava tälle alalle huomiotamme, vaikka komission toimivalta alalla onkin melko rajallista, minkä tiedättekin.
Kuitenkin luetteloon sisältyy paljon aiheita, ja niiden yksityiskohdista meidän olisi keskusteltava valiokunnissa.
Aiheista on otettu esille muistutan teitä niistä, vaikka yhdynkin erään läsnä olevan parlamentin jäsenen minulle osoittamaan vastalauseeseen työntekijöiden turvallisuus ja terveys, sosiaalipolitiikka, ulkopolitiikan lujittaminen, komission vakavien hallinnollisten viivästysten poistaminen, useat Galileo-ohjelman kaltaiset konkreettiset hankkeet, aluepolitiikka, koulutus.
Meillä on siis paljon asioita, joihin olisi tartuttava tämän vuoden aikana yhteistyön merkeissä.
Meillä on kuitenkin myös suuri onni, johon monet teistä onneksi viittasivatkin, eli se, että meillä on ainakin kahden tai kolmen vuoden ajan hyvä taloudellinen tilanne.
Meidän onkin käytettävä tämä mahdollisuus hyväksemme, vaikka olettekin painottaneet vakavaa budjettiongelmaa.
Jos tarkastelemme tänään parlamentissa pidettyjä puheita, niistä käy ilmi tarkka, mutta myös armoton tilanneanalyysi.
Maatalouden osalta emme voi tinkiä nykyisistä voimavaroista, joiden voidaan katsoa olevan ensisijaisia joidenkin maatalousalueiden vähimmäiselinvoiman ylläpitämisessä, mutta toisaalta meillä on ulkopolitiikan saralla velvoitteita, kuten Kosovossa ja muualla, ja siksi yhteensovittaminen on budjetissamme tietyin osin mahdotonta.
Voimme korjata asian osittain sillä, mistä jäsen Elles muistutti, että talouden kasvun odotetaan olevan yli 3 prosenttia vuodessa, mistä syntyy lisää voimavaroja, mutta tiedämme oikein hyvin, että nämäkään voimavarat eivät riitä sovittamaan yhteen niitä ohjelmia ja tavoitteita, joihin tämänaamuisessa keskustelussa on viitattu.
Parlamentin ja komission suhteilla on jatkossa olennaisen tärkeä merkitys näiden päätösten tekemisessä.
Tämä on totuuden hetki, tämä on se hetki, jolloin meidän on yhdessä mietittävä tulevaisuuttamme eli budjettiin liittyviä rajoituksiamme, niitä päätöksiä, joiden tekeminen on olennaisen tärkeää, ja niitä suuria tekoja, joihin meidän on tulevaisuutemme hyväksi ryhdyttävä.
Tätä peruskysymystä meidän on pohdittava seuraavien kuukausien aikana, ja toisaalta ongelmana ovat myös toimivaltakysymykset, hallittavuus, unionin perussääntö, eli maiden, alueiden ja osavaltioiden toimivalta, minkä olettekin maininneet.
Olen täysin tietoinen tästä tosiasiasta.
Tapasin viime viikolla Saksan osavaltioiden virallisia edustajia, joiden kanssa keskustelin tästä ongelmasta, ja keskustelu ei todellakaan koskenut hajauttamista, vaan siinä liikuttiin paljon syvällisemmällä tasolla.
Keskustelimme siitä, millaiseen hallittavuuteen meidän olisi unionissa päästävä, emme keskustelleet hajauttamiskysymyksistä.
Tämä on syynä siihen, miksi olen pitänyt tarpeellisena valkoisen kirjan laatimista hallittavuudesta.
Olemme luomassa jotakin uutta.
Toimissamme voi olla arvostelemisen aihetta, ne voivat olla rajallisia ja niissä eteneminen voi olla vaikeaa, mutta olemme murtamassa tämän politiikan tiellä olevaa älyllistä ja kokeellista muuria.
Siksi meidän on tehtävä työtä yhdessä.
Valkoinen kirja hallittavuudesta ja toisaalta budjetin yhteen sovittamiseen liittyvät ongelmat ovat ne kaksi askelta, joiden pohjalta meidän on lähitulevaisuudessa kehitettävä yhteistä poliittista toimintaamme.
Voin vakuuttaa teille vain yhden asian. Komission käyttämä menetelmä on sellainen, että siinä todella lähdetään tyhjältä pöydältä, ei mustalta pöydältä, jonka ääressä meidän on päätettävä siitä, minkä katsomme koituvan tulevaisuudessa niiden toimielinten hyväksi, jotka ovat meidän vastuullamme.
Tietenkin meidän on oltava asiassa aikaansaavia, sillä emmehän saa tyytyä vain hahmottelemaan suuria linjoja, ja kolmas teidän minulle esittämänne huomautus liittyykin tilivelvollisuuteemme tekojemme osalta.
Julkistamme vuosittain kertomuksen aloitetuista toimista; helmikuussa julkistimme vuosikertomuksen vuonna 1999 tehdyistä toimista, joita haluamme syventää edelleen, vaikka kaikki toimet sisältyvätkin jo kertomukseen, ja toivomme voivamme myös parantaa tiedonkulkua nykyisen työn kohdalla.
Tämä on suunnitelma suurta Euroopan unionin varten, ja tällä suunnitelmalla pyritään tiettyyn päämäärään.
Jos emme toteuta tätä suunnitelmaa, emme löydä sijaa uudesta maailmasta.
Täällä on esitetty arvostelua maailmanlaajuistumista vastaan, mitä pidän turhana, sillä maailmanlaajuistuminen on jo käynnissä, kyse on pikemminkin siitä, miten haluamme sitä toteuttaa.
Haluammeko johtaa tätä maailmanlaajuistumista?
Haluammeko toteuttaa sen niin, että otamme huomioon myös vastuumme kehitysmaiden ja kolmannen maailman maiden kehityksestä?
Mielestäni tämä on todella varsin tärkeä strategia.
Näin ollen emme voi jättää Seattlea pois laskuista, vaan meidän on aloitettava Seattlen neuvottelut uudelleen ja meidän on ryhdyttävä toimeen heti, mutta meidän on tietenkin yritettävä korjata ne virheet, jotka johtivat epäonnistumiseen Seattlessa, tai jopa pidettävä niiden korjaamista ehdottomana lähtökohtanamme.
Yleinen tiedostaminen on tarpeen, jotta voimme huolehtia koko maailmasta emmekä ainoastaan ajaa omaa etuamme.
Voi meitä, jos pysäytämme maailmanlaajuistumisen: se on ainoa toivo Intialle, Kiinalle ja sille maailmalle, jonka on kehityttävä maailmanlaajuistuvassa taloudessa.
Emme voi ajatellakaan kuristavamme näitä maita lisää näin kiperällä hetkellä.
Tämä on se suuri asia, jonka kohtalo on meille varannut, ja siinä tehtävänämme on luoda sellainen Eurooppa, joka pystyy yhä paremmin löytämään oman roolinsa.
Ja laajentuminen on osa tätä kokonaisuutta: se ei ole vain väline rauhamme takaamiseksi, vaan se on väline roolimme määrittämiseksi.
Palataksemme vielä laajentumiseen sanoisin, että komission kanta on luja, rohkea, mutta myös ankara ja vakava, sillä se arvostelu, jota on kuultu esitettävän, on luonteeltaan kaksijakoista: toisaalta toivotaan laajentumisen tapahtuvan heti, mikä on myös meidän toiveemme, ja toisaalta on kuitenkin pakottava tarve selvittää laajentumisen seuraukset ja toteuttamisvälineet.
Kun sanoin, että meidän on toteutettava laajentuminen ehdokasvaltioissa ja omissa maissamme kansalaisia rauhoittaaksemme, tiedän, että tätä toteamustani ei kuunneltu muutamissa ehdokasvaltioissa tarkasti, vaan hämmennyksen vallassa. Haluan kuitenkin antaa asiasta takeet heille, enkä ainoastaan meille, sillä jos on epäilystäkään siitä, että laajentuminen toteutetaan pinnallisesti, sen tuloksena yleinen mielipide kääntyy tämän historiallisen liikkeen vastaiseksi, vaikka tämä on se suuri tapahtuma, joka on toimiemme takana ja joka antaa moraalista mieltä rakentamallemme politiikalle.
Niinpä meidän on päästävä budjetissa, laajentumisessa ja hallittavuudessa oikeaan tasapainoon, tehtävään sitoutumiseen ja yhteensopivuuteen, jotka ohjaavat jokaisen parlamentin ja hallituksen toimia.
Arvoisa puhemies, esitin komission puheenjohtajalle erittäin ajankohtaisen ja erittäin täsmällisen kysymyksen hänen käsityksestään sananvapauden ja toimielinten välistä yhteistyötä koskevasta velvoitteesta.
En valitettavasti saanut vastausta tähän kysymykseen.
Tästä kysymyksestä käydään parhaillaan keskustelua kaikkialla Euroopassa ja haluaisimme erittäin mielellämme kuulla hänen mielipiteensä. No, not this time either!
(Emme saaneet sitä tälläkään kertaa!)
Paljon kiitoksia, parlamentin jäsen Thors.
Komission puheenjohtaja vastasi sen mukaan, miten hän asian ymmärsi ja meidän on jatkettava keskustelua.
Olen ottanut vastaan viisi työjärjestyksen 37 artiklan 2 kohdan mukaista päätöslauselmaehdotusta.
Keskustelu on päättynyt.
Äänestys toimitetaan torstaina klo 12.00.
Kaakao- ja suklaatuotteet
- Esityslistalla on seuraavana ympäristöasioiden, kansanterveyden ja kuluttajapolitiikan valiokunnan suositus toiseen käsittelyyn (A5-0047/2000) neuvoston yhteisestä kannasta Euroopan parlamentin ja neuvoston direktiivin antamiseksi elintarvikkeena käytettävistä kaakao- ja suklaatuotteista (9947/1/1999 - C5-0252/1999 - 1996/0112(COD)) (Esittelijä: Lannoye).
. (FR) Arvoisa puhemies, on luullakseni hyödyllistä palauttaa mieliin, että äänestimme lokakuussa 1997 ensimmäisessä käsittelyssä tästä kaakao- ja suklaatuotteita koskevasta direktiiviehdotuksesta.
Ministerineuvosto käytti siis itse asiassa paljon aikaa päästäkseen sopuun yhteisestä kannasta, koska jouduimme odottamaan lokakuuhun 1999 saadaksemme tämän yhteisen kannan käyttöömme.
Siihen meni kaksi vuotta, ja luullakseni tietty kyllästyminen valtasi jo tässä asiassa kansalaiset, etenkin Euroopan parlamentin jäsenet, jopa siinä määrin, että joidenkin jäsenten mielestä täsmennän virheettömyyden vuoksi, että he ovat jopa enemmistönä ympäristöasioiden valiokunnassa kyseessä on tasapainoinen kompromissi.
Yhteinen kanta on tasapainoinen kompromissi, eikä siihen pidä koskea liikaa.
Olen henkilökohtaisesti sitä mieltä, että parlamentin ensimmäisessä käsittelyssä toimittama äänestys johti tasapainoiseen kompromissiin, ja pahoittelen syvästi sitä, ettei Euroopan komissio tukenut yhtään parlamentin kantaa neuvostossa käydyn kaupanhieronnan aikana.
Komissio ei tukenut missään vaiheessa parlamentin esittämiä tarkistuksia ja sitä paitsi komissio toisti ympäristöasioiden valiokunnassa käydyissä keskusteluissa kantansa, jonka mukaan tähän yhteiseen kantaan ei pidä koskea, mikä tarkoitti selvästi sitä, että kaikki tarkistukset on hylättävä.
Ympäristöasioiden valiokunta hyväksyi kuitenkin kaksi merkittävää tarkistusta.
Olen niistä iloinen, vaikka ne eivät mielestäni riitäkään.
Olen totta puhuen sitä mieltä, ettei kyseessä ole hyväksyttävä kompromissi ja että kasvirasvojen käytöstä on tehty jokapäiväistä, koska kuluttajille ei ole annettu riittävästi tietoa, analyysimenetelmän epäluotettavuuden ongelmasta ei ole välitetty, toissijaisuus on poistettu ja on vastattu monikansallisten suklaantuottajien vaatimuksiin samalla, kun suklaata tuottavien käsityöläisten ja pk-yritysten huolet, kuluttajien oikeudet ja miljoonien maaseudun kaakaontuottajien tulevaisuus on jätetty huomiotta.
Ajattelen erityisesti Länsi-Afrikan kaakaontuottajia, joita on yli kymmenen miljoonaa ja joiden tulevaisuus on ilmiselvästi vaarassa.
Miksi sanon tämän, vaikka yhteiseen kantaan ehdotettu liite näyttää vastaavan tähän ongelmaan?
On tosiaankin ehdotettu liitettä, jossa sallittujen kasvirasvojen luettelo rajataan kuuteen aineeseen, joiden joukossa on voipuuöljy, joka on muutamista Malin ja Burkina Fason kaltaisista köyhistä Afrikan maista peräisin oleva satotuote.
Tämä rajoitus ei valitettavasti tarjoa kaikkia takuita tulevaisuuden varalle.
Yhtäältä on nimittäin mahdollista valmistaa kaakaovoin vastineita ilman voipuuöljyä, enkä epäile, että juuri tuollaisiin ratkaisuihin suuntaudutaankin tuotteen kustannus- ja luotettavuussyistä.
Toisaalta teollisten, kemiallisten tai geeniteknisten menetelmien avulla on mahdollista saada aikaan sellaisia kaakaovoin vastineita, joiden pohjana on hyvin edullinen ja kuuden sallitun kasvirasvan joukossa oleva aine: palmuöljy, jota saadaan teollisesta viljelystä ja jonka markkinahinta voi olla kaakaovoin hintaa kymmenen kertaa alhaisempi.
Kun kasvirasvojen markkinoijat, joita Euroopan komissio täydelliseksi mielipahakseni tukee, asettavat huomiomme ansaitsevat voipuuöljyn tuottajat vastakkain kaakaontuottajien kanssa, he peittävät mielestäni kiistattoman todellisuuden: jos neuvoston ehdottama teksti tulee voimaan nykymuodossaan, siitä hyötyvät ainoastaan monikansalliset suklaantuottajat, joiden tavoitteena on lisätä voittojaan suosimalla halpoja kasvirasvoja ja painostamalla kaakaon hintaa alaspäin.
Siksi olen sitä mieltä, että muutamilla tarkistuksilla, jotka jätettiin käsiteltäväksi eri poliittisten ryhmien kollegoiden muun muassa Thomas-Mauron, Riesin tai Isler Béguinin aloitteesta, voidaan palauttaa kanta, jonka parlamentti hyväksyi ensimmäisessä käsittelyssä, ja lisätä tekstin arvoa.
Näissä tarkistuksissa ehdotettiin muun muassa tuotteen etupuolelle lisättävää pakollista mainintaa, jossa tuotteen kerrotaan sisältävän kasvirasvoja; luotettavan analyysimenetelmän ennakkovahvistuksen vaatimusta; toissijaisuusperiaatetta, jonka neuvosto poisti, vaikka komissio oli sitä alun perin ehdottanut; geeniteknisten ja kemiallisten menetelmien kieltoa, josta huomautan, että ympäristöasioiden valiokunta tukee geenitekniikan käytön kieltoa; ja lopuksi viimeinen muttei vähäisin ehdotus koski perusteellista vaikutustutkimusta, jota ei tehtäisi kauan direktiivin voimaantulon jälkeen vaan sen voimaantulon hetkellä ja joka koskisi niiden kaakaontuottajamaiden sosiaalis-taloudellista tilannetta, jotka saattavat olla tämän tekstin ensimmäisiä uhreja.
Arvoisa puhemies, hyvät kollegat, tämä on minusta se lähestymistapa, joka vastaa sitä, minkä hyväksyimme kaksi vuotta sitten.
Se on tosin neuvoston yhteisen kannan vastainen, mutta parlamentin tehtävänä on mielestäni toimia vahvasti yhteispäätösmenettelyssä eikä sen pidä nöyrtyä neuvoston päätösten edessä, vaikka ne onkin saatu aikaan erittäin pitkän, kaksi vuotta kestäneen synnytyksen jälkeen.
Arvoisa puhemies, suklaa oli ensimmäisessä käsittelyssä kovan keskustelun aiheena, oikeutetusti eikä tuloksetta.
Se oli oikeutettua, koska alkuperäisessä ehdotuksessa keskityttiin vain sisämarkkinoihin.
Tuotteen laatu vaikutti toissijaiselta huolenaiheelta, eikä komissio kiinnittänyt vielä lainkaan huomiota eettisiin ja juridisiin velvoitteisiin kehitysmaita kohtaan.
Keskustelu ei ollut myöskään tulokseton.
Jos analysoi vakavasti yhteistä kantaa, täytyy myöntää, että demokratia toimii.
Emme jääneet nuristen ja passiivisina seisomaan sivuun vaan ryhdyimme aktiivisesti esittämään tarkistuksia.
Hyväksytäänkö sitten muita rasvoja?
Kyllä, jos se on tarpeen, mutta kuitenkin meidän ehdoillamme.
Me halusimme ainoastaan trooppisia rasvoja, ja yhteisessä kannassa ne luetellaan rajoittavasti.
Me halusimme kaksoismerkintöjä pakkauksiin, ja yhteisessä kannassa annetaan ne meille. Olisimme vain halunneet ylimääräisen merkinnän mieluummin pakkauksen etupuolelle.
Vaadimme tutkimusta vaikutuksista.
Se suoritetaan kaksi ja puoli vuotta direktiivin täytäntöönpanon jälkeen.
Olimme vaatineet, että komissio tekee näin ollen muutosehdotuksen.
Komission täytyy nyt tehdä se, ja me voimme sitten tarvittaessa tehdä siihen uudelleen tarkistuksia.
Emme halunneet komitologiaa oleellisia muutoksia varten.
Me saimme yhteispäätösmenettelyn.
Pyysimme tarkempia mittausmenetelmiä. Mielestäni Ispran tutkimuskeskus ei ole hoitanut tehtäväänsä lainkaan huonosti.
Monet meistä parlamentissa eivät olleet kovinkaan tyytyväisiä komission ehdotukseen.
Muiden rasvojen kuin kaakaon käyttöä emme ole voineet estää, mutta olemme voineet asettaa niiden käytölle sellaiset ehdot, että kehitysmaat itse sanovat, että nyt käsiteltävänä oleva teksti on oikeastaan hyväksyttävissä ja että pelkästään kaakaota sisältävä laatusuklaa voi erottua muista.
Arvoisa puhemies, PPE-ryhmän varjoesittelijänä olen ylpeä siitä, että lähes kaikki ensimmäisen käsittelyn tarkistukset, jotka ovat vaikuttaneet niin huomattavasti yhteiseen kantaan, ovat käsityömme tuotetta.
Siksi PPE-ryhmän nimissä ei ole esitetty lisää tarkistuksia, mutta jotkut kollegat tukevat vielä muiden esittämiä tarkistuksia, erityisesti, jos ne ovat ensimmäisen käsittelyn aikaisia tarkistuksiamme, joita esitetään uudelleen.
Vaikka yksikään tarkistus ei menestyisi, tulos on kelvollinen.
Haluaisin lopettaa seuraavaan ajatukseen.
Suklaata koskevassa keskustelussa on mainittu monta kertaa etiikka.
Minusta eettinen käyttäytyminen tarkoittaa myös sitä, että jos parlamentti onnistuu, meidän täytyy myös voida sanoa se ja uskaltaa ottaa se esille.
Jos saavuttaa voiton, siitä saa myös nauttia.
Ehkä meidän täytyy vielä oppia se, arvoisat kollegat.
Arvoisa puhemies, meiltä kului 25 vuotta siihen, että pääsimme lähelle sellaista yhteistä kantaa, joka merkitsee todellista sovitteluratkaisua.
Haluan osoittaa kunnioitustani jäsen Lannoyeta kohtaan.
Hän on parlamentin jäsenenä huomattavan taitava ja on ajanut asiaansa läpi ponnekkaasti ja vakuuttavasti.
Kuitenkin hän aliarvioi oman osuutensa tässä keskustelussa, sillä juuri sen myötä, mitä hän ja muut ovat tehneet, olemme päässeet tilanteeseen, jota voidaan kohtuullisuuden nimissä pitää sovitteluratkaisuna.
Ne, jotka kieltävät tämän ja sanovat, että olemme yhä pattitilanteessa, myöntävät tosiasiassa sen, samoin kuin ne, jotka toivovat huomisessa äänestyksessä voivansa hylätä yhteisen kannan, etteivät he halua tämän direktiivin ollenkaan syntyvän.
He eivät halua, että kasvirasvoja lisätään missään jäsenvaltiossa, missään muodossa, mihinkään suklaaksi kutsuttavaan tuotteeseen.
Tätä kantaa ei jäsenvaltioiden enemmistö eivätkä Euroopan unionin kuluttajat hyväksyisi hetkeäkään, ja haluan käyttää lyhyen puheaikani vastakkaisen kannan puolustamiseen.
Jos lähdemme yhdenmukaistamisessa kasvirasvojen nollatason pohjalta, mitä kampanjoinnissa on aina esitetty, pääsemme tilanteeseen, jossa vaadimme turvatakeita kuluttajille, raaka-aineen tuottajille ja ennen kaikkea niille standardeille, jotka olemme itsellemme Euroopan unionissa asettaneet.
Ne tarkistukset, jotka esitettiin ympäristövaliokunnassa olivat muutamaa hyväksyttyä poikkeusta lukuun ottamatta tuhoavia tarkistuksia.
Niillä pyrittiin lykkäämään kaikenlainen asian ratkaiseminen tämän parlamentin ja tämän komission koko elinajaksi, eikä sellaista voida hyväksyä.
Niissä vaadittiin vaikutustutkimusten mukaan ottamista, ennen kuin direktiivi itse voi tulla voimaan, tai kaikenlaisia ylimääräisiä päällysmerkintöjä sen pakkauksilta vaadittavan kaksoismerkinnän lisäksi, jota tällä ehdotuksella kuluttajille tarjotaan.
Ryhmäni tukee yhteistä kantaa muutamaa poikkeusta lukuun ottamatta, ja ne tulevat varmasti ilmi tämän keskustelun aikana.
Uskomme, että ne ovat kuluttajien kannalta hyvä asia.
He saavat laajemman tuotevalikoiman sekä erilliset ja selkeät merkinnät.
Ne ovat hyvä asia kaikkien kasvirasvojen tuottajien kannalta, ja sisällytän kaakaovoin näihin rasvoihin.
Kaakaovoi on kaikenlaisen suklaan tärkein ainesosa, ja on jatkossakin, myös niiden kohdalla, jotka ovat valmistaneet luonnollisia kasvirasvoja, joiden luetteloa voidaan muuttaa ainoastaan parlamentin lausunnon pohjalta ja sen suostumuksella.
Jos tulisin Burkina Fasosta tai Malista tai jostakin voipuuöljyä tuottavasta maasta ja minulle kerrottaisiin, että voipuun pähkinöitä jotka ovat olennainen osa niiden Eurooppaan suuntautuvasta viennistä keräävien naisten osuuskunnat joutuvat boikottiin tai ne vaarannetaan, koska niiden katsotaan olevan monikansallisten yhtiöiden kätyreitä, olisin todella varsin vihainen.
Osoitan viimeiset sanat, jotka ehdin sanoa, Belgiassa ja muutamilla muillakin alueilla toimiville laatusuklaan valmistajille, jotka käyttävät valmistuksessa erityismenetelmiä.
Laatu puhuu puolestaan.
Voitte saada halutessanne läpi vaatimuksen lisämerkinnöistä.
Se ei vaikuta minun kaltaisteni ihmisten suklaan syömiseen, mutta haluamme, että ihmisillä on mahdollisimman laaja tuotevalikoima, joka lisää kaakaon ja lisättyjen kasvirasvojen tuontia Euroopan unioniin.
Arvoisa puhemies, keskivertokansalainen, joka kuulee tästä suklaadirektiiviä koskevasta keskustelusta, alkaa jo lipoa huuliaan ajatellessaan kaikenlaisten herkkujen ahmimista.
Suklaa on nimittäin nautintoaine, valitettavasti.
Parlamentin uutena jäsenenä pidän taakkana sitä, kuinka pitkään tästä aiheesta on keskusteltu, enkä pääse eroon sellaisesta vaikutelmasta, että suklaa on tuonut parlamentille kaikkea muuta kuin nautintoa.
Tämä kärsimysten tie on tänään kuljettu loppuun.
Tässä keskustelussa on paljon asianosaisia. Mukana on kaakaontuottajia, kasviöljyjen tuottajia, kansalaisjärjestöjä, suklaantuottajia ja vielä monia muita.
Ne kaikki ovat kiinnostavia. Mitä minuun tulee, kaikkein tärkein on kuitenkin kuluttaja.
Mielestäni kiinnostavin periaate on se, että kuluttajalla on valinnanvapaus.
Meidän täytyy olla poliitikkoina tässä asiassa varovaisia.
Makuasioistahan ei kannata kiistellä.
Euroopan parlamentti ei voi eikä saa määrätä yhdenmukaistetusta euromausta.
Meidän puolestamme suklaapakkausten etupuolelle ei tarvitse laittaa valaisevin neonkirjaimin painettuja varoitustekstejä.
Suklaassa ja savukkeissa ei ole kyse samanlaisesta asiasta.
On luonnollisesti muitakin etuja, joihin täytyy kiinnittää huomiota.
Meidän tulee esimerkiksi kiinnittää huomiota epävarmaan tilanteeseen niissä maissa, joista suklaan raaka-aineet tulevat.
Kuitenkin myös tässä asiassa tarvitaan varovaisuutta, koska on kysymys vastakkaisista eduista.
Minne Norsunluurannikko vie kaakaota, sinne tulevat muut kilpailevat raaka-aineet muun muassa Malista ja Burkina Fasosta.
Neuvoston yhteisessä kannassa, sellaisena kuin se nyt on, yritetään löytää tasapaino kaikkien näiden etujen välillä.
Meidän mielestämme muutamat asiat voisivat olla paremmin.
Parasta, mitä tästä kompromissista voi sanoa, on se, että kukaan asianosaisista ei ole saanut täysin tahtoaan läpi.
Ei ole voittajia, mutta ei ole myöskään häviäjiä.
Suurin osa Euroopan liberaali- ja demokraattipuolueen ryhmän jäsenistä voi hyväksyä tämän horjuvan tasapainon.
Siksi me kannatamme yhteistä kantaa ja olemme sitä mieltä, että direktiivi on saatava aikaan mahdollisimman nopeasti.
Palatkaamme normaaliin päiväjärjestykseen ja käyttäkäämme suklaata siihen, mihin se kuuluu, nimittäin siitä nauttimiseen.
Arvoisa puhemies, arvoisa komission jäsen, koska parlamentti ei voi hylätä suklaadirektiiviä, jota on sen nykymuodossa mahdoton hyväksyä, sen on vähintäänkin parannettava sitä.
Meidän on ensinnäkin pohdittava tämän suklaan määritelmää muuttavan direktiivin tarkoituksenmukaisuutta.
Euroopan parlamentin on tiedettävä, että codex alimentarius, jossa määritellään suklaan koostumus kansainvälisellä tasolla, osoittaa, että suklaa valmistetaan kaakaovoista.
Millä oikeudella Euroopan unioni pakottaisi silloin muuttamaan suklaan määritelmää niiden muutamien jäsenvaltioiden ruokaperinteiden mukaan, jotka kutsuvat väärin "suklaaksi" sellaisia tuotteita, jotka sisältävät muita kasvirasvoja kuin kaakaovoita?
Jos Euroopan parlamentti sallisi nyt muiden kasvirasvojen kuin kaakaovoin 5 prosentin lisäyksen, se avaisi tien monille muille petkutuksille.
Silloin voitaisiin yhtä hyvin kutsua tulevaisuudessa oliiviöljyksi sellaista öljyä, johon on lisätty palmuöljyä.
Sanon toiseksi, että jos yhteisen kannan tekstiä ei muuteta, kuluttajat tarvitsevat suurennuslasia suklaatuotteiden koostumuksen etsimiseksi.
Todellakin juuri tästä syystä pyydän kollegoita hyväksymään tarkistukset, joiden avulla kuluttajien on mahdollista erottaa ensi silmäyksellä toisistaan todellinen suklaa ja sellainen suklaa, johon on lisätty muita kasvirasvoja kuin kaakaovoita.
Sanon lopuksi, että me tuottajamaat, jotka tiedämme, että kaakaon hinta on jo nyt alhaisimmillaan, saatamme tällaisen kannan myötä joutua tulevaisuudessa romahduttamaan tämän hinnan.
Jotta tuottajamaissa voitaisiin välttää sekasorto, Euroopan parlamentin on vaadittava viennin tilannetta käsittelevää vaikutustutkimusta.
Siksi pyydän teitä tukemaan kaikkia ympäristöasioiden, kansanterveyden ja kuluttajapolitiikan valiokunnan jäsenten esittämiä tarkistuksia.
Arvoisa puhemies, arvoisa komission jäsen, asianharrastajat tietävät, että hyvä suklaa valmistetaan kaakaovoista.
Muiden rasvojen lisääminen pilaa sen maun.
Tämän laadun suojeleminen oli sitä paitsi juuri se syy, miksi vuoden 1973 direktiivissä kiellettiin muiden kasvirasvojen kuin kaakaovoin käyttö.
Euroopan unionin saadessa uusia jäsenvaltioita tähän ehdottomaan kieltoon alettiin soveltaa poikkeuksia.
Määräyksiä oli yhdenmukaistettava tavaroiden vapaan liikkuvuuden nimessä.
Komissiolla oli silloin mahdollisuus yhdenmukaistaa eurooppalainen standardi tiukempien vaatimusten mukaisesti ja laajentaa kielto koskemaan kaikkia jäsenvaltioita. Mutta tuotantokustannustensa alentamiseen pyrkineiden monikansallisten yritysten painostuksesta komissio ehdotti kuitenkin huhtikuussa 1996 sellaista direktiiviä, jossa kasvirasvojen käyttö sallittiin siten, että niiden osuus on pienempi kuin kaakaovoin.
Parlamentti liittyi direktiiviehdotuksen ensimmäisessä käsittelyssä peruuttamattomaan ja vaaralliseen prosessiin, jossa on tarkoitus hyväksyä direktiivi tietyin ehdoin.
Neuvosto kiirehti käyttämään hyväkseen syntynyttä mahdollisuutta hyväksymällä yhteisen kannan, jossa "suklaan" nimitys myönnettiin myös sellaisille tuotteille, joihin on lisätty muita kasvirasvoja.
Tämä merkitsi jälleen kerran sitä, että muutamien tahojen voittoja pidettiin tärkeämpinä kuin laatua, josta kaikki voisivat nauttia.
Euroopan parlamentti voi kuitenkin torjua toisessa käsittelyssä tämän direktiivin, jonka soveltamisella olisi vakavia seurauksia.
Kuluttajat ja suklaata tuottavat käsityöläiset joutuisivat kärsimään huonommasta laadusta ja alhaisimman tason mukaisesti tehdystä vaatimusten yhdenmukaistamisesta.
Kaakaota tuottavien AKT-maiden markkinat ja tulot pienentyisivät huomattavasti yli 300 miljoonaa dollaria pelkästään Norsunluurannikon osalta.
Turha sanoakaan tässä, että ne ovat hyvin huolissaan.
Koska ryhmäni on siis huolissaan kuluttajien ja AKT-maiden eduista, sen suuri enemmistö kannattaa kasvirasvojen kieltämistä todellisen suklaan aitouden ja laadun puolustamiseksi.
Siksi jätimme käsiteltäväksi ehdotuksen neuvoston yhteisen kannan hylkäämiseksi.
Suklaata tuottavat käsityöläiset saapuivat tammikuun istuntojaksolla Strasbourgiin varoittamaan parlamentin jäseniä.
No, minä pyydän kaikkia niitä jäseniä, jotka ilmoittivat olevansa solidaarisia heitä kohtaan, tukemaan yhteisen kannan hylkäämistä koskevaa ehdotustamme.
Arvoisa puhemies, kuluttajansuojelu on suurin huolenaiheemme.
Suklaan tuottamista ja markkinointia koskevaan direktiiviin liittyvät panokset ovat sitä yhtä lailla.
Unionin on pyrittävä yksinkertaistamiseen, luottamukseen, aitouteen ja erojen kunnioitukseen.
Unionin lainsäädännössä on määrätty vuodesta 1973, että suklaa-nimitys on myönnettävä sellaisille tuotteille, jotka sisältävät vain kaakaota tai kaakaovoita.
Jotkin jäsenvaltiot ovat nauttineet poikkeuksesta unioniin liittymisestään saakka.
No, hyvä niin, päättäköön jokainen itse kotonaan, millaista suklaata syö.
Minä haluan tosiaankin, että minulla on mahdollisuus ostaa kaupastani Reimsissä sellainen suklaalevy, joka on valmistettu kotimaani gastronomisten perinteiden mukaisesti, enkä halua käännellä tuotetta joka suuntaan ja laittaa samalla silmälaseja päähäni voidakseni varmistua sen laadusta.
Tämä merkintävimma on tosin välttämätöntä, koska luottamusta ei enää ole. Hyvät kollegat, jos kuitenkin luovutte suklaan tietystä määritelmästä, tehkää se edes täysin selvästi ja näkyvästi.
Siksi pyydän teitä tukemaan tarkistuksia 29 ja 18.
On varmaa, että maut ovat kulttuurisidonnaisia.
Jos annatte periksi kompromissille, alueellemme saapuu suklaan nimisenä sellainen elintarvike, joka ei meidän mielestämme ole suklaata.
Puolustamme suklaan aitoutta.
Kaakaovoi on suklaan ydin.
Kunnioittakaamme sen antamaa takuuta mausta.
Elintarviketurvallisuutta koskevan valkoisen kirjan julkaiseminen ei riitä rauhoittamaan kuluttajia.
Käsityöläisten ja pienten yritysten tehtävänä ei ole se, että heidän on "puhdas suklaa" tai "puhdas kaakaovoi" -tyyppisten ilmausten avulla keksittävä se tapa, jolla he voivat markkinoida taitotietoaan tai ilmaista eronsa.
Tuomitsemme koko käsityöläisten ja pk-yritysten rakenteen, jos hyväksymme erilaisen suklaan määritelmän.
Tämänpäiväinen äänestys on vertauskuvallinen.
Meidän on asetettava etusijalle kuluttajille tiedottaminen sekä kaakaota tuottavien ja unioniin Lomén sopimuksen välityksellä assosioituneiden Afrikan maiden edut.
Eikö järjettömyyden valtakunnassa suunnitellakin näiden maiden taloutta koskevaa vaikutustutkimusta vuosia direktiivin soveltamisen jälkeen?
Jotta monikansallisille yrityksille voitaisiin olla mieliksi, kuluttajien olisi tehtävä elämänsä monimutkaiseksi, etikettien olisi oltava luovia ja rauhoittavia, käsityöläisten olisi luotava merkki, joka osoittaa tuotteen olevan suklaata, kaakaonviejämaiden olisi mukauduttava... Ja te puhutte meille lähellä kansalaisia olevasta, jalomielisestä, avoimesta ja kulttuurien monimuotoisuutta kunnioittavasta Euroopasta!
Emme halua teidän kompromissisuklaatanne, koska tunnemme liian hyvin sen federalistisen reseptin, jonka mukaan se on valmistettu.
Kansojen välinen kulinaarinen liitto on vaikea, se heijastaa liian hyvin ja liian konkreettisesti eromme, mikä ei suosi kaikkialle ulottuvaa yhdenmukaistamista.
Hyvät kollegat, tietäkää, että me emme saa sytytettyä rakkautta Eurooppaa kohtaan, jos teemme siitä mauttoman.
Arvoisa puhemies, lehmät olivat syöneet ruohoa ja suklaa oli valmistettu kaakaosta vuosisatojen ajan.
Sen jälkeen Iso-Britannia, joka on antanut ihmiskunnalle hillolla höystetyn lihan, huligaanit ja Adam Smithin, alkoi muutama vuosi sitten syöttää lehmille ruumiita ja valmistaa suklaata ilman kaakaota.
Näiden älyttömyyksien olisi pitänyt pysyä eristettyinä Brittein saarilla, mutta rajojen lakkauttaminen jätti liikkeeseen epäpuhtaan suklaan. Nyt on tultu siihen tilanteeseen, että kuluttajat seitsemässä jäsenvaltiossa 15:stä syövät tietämättään manipuloitua suklaata, myös Haiderin Itävallassa, joka on tässä asiassa samassa seurassa Guterresin Portugalin kanssa.
Meille sanotaan meidän rauhoittamiseksemme, että kaakaon väärennökset rajataan kuuteen trooppiseen tuotteeseen: Borneon illipeen, voipuuöljyyn, jota käytetään myös lentokoneiden moottoriöljyjen valmistuksessa, ja niin edelleen.
Näiden tuotteiden lukumäärä kasvaa kuitenkin direktiivien ja tarkistusten myötä pian kuudesta seitsemään, sitten kahdeksaan ja yhdeksään, kunnes niiden joukkoon hyväksytään myös soija, rapsi ja geneettisesti muunnetut organismit.
Meille sanotaan myös, että kaakaovilppi rajataan 5 prosenttiin... aluksi, sitten 10 prosenttiin, eikä huomioon ole otettu sitä, ettei minkäänlaista valvontaa harjoiteta, kuten ei valvota myöskään esimerkiksi Chiquita-banaanilaatikoita, joiden on painettava 18 kg ja jotka painavat todellisuudessa 20 kg.
Valvonnasta ei ole sitä paitsi mitään hyötyä, koska meille sanotaan, että virhemarginaali on 1 prosentti, vaikka tiedemiehet sanovat meille, että se on todellisuudessa 40 prosenttia.
Meille sanotaan varsinkin, että meidän olisi naposteltava, juotava ja nieltävä pelkäämättä, koska tuotteissa on meitä suojeleva etiketti.
Etiketti on kuitenkin graafista petkutusta, koska sitä on mahdoton lukea, ja tieteellistä teeskentelyä, koska esimerkiksi palmuöljy-maininta hukutetaan ainesosaluetteloon.
Kuten portviinistä ei sanota, että se on Etelä-Afrikassa tehty väärennös, kaakaostakaan ei sanota, että se on väärennös.
Suklaavilpin oikeuttamiseen tarvittavien perusteiden puuttuessa monikansalliset yritykset sanovat siis, että 5 prosentin suuruinen kasvirasvojen lisäys on hyväksyttävä, koska muuten vilppi on täydellinen.
Ja entä sitten?
Riittää, että tuote on nimeltään "voipuurasva", jos kyse on voipuuöljystä, ja "soijala", jos kyse on soijasta, mutta sen nimi ei voi olla "suklaa".
Esimerkiksi Ranskan 388 000 tonnia suklaata on valmistettava kaakaosta, ja esimerkiksi Ranskan suklaantuotannon synnyttämä 19 miljardin frangin liikevaihto on oltava käsityöläisten rehellisesti ansaitsema.
Kyseessä on oikeudellinen velvollisuus Norsunluurannikkoa kohtaan ja afrikkalaisia maanviljelijöitä kohtaan.
Meitä sitoo kaakaon osalta Lomén sopimus ja perustuotteita koskeva yleissopimus, joihin Euroopan unioni on liittynyt.
Kyseessä on myös taloudellinen velvollisuus: jos emme noudata sitä, meillä on Stabexin järjestelmän välityksellä velvollisuus korvata näiden maiden tappiot.
Kyseessä on kansanterveyttä ja elintarviketurvallisuutta koskeva velvollisuus, sillä kaakaon korvaavat tuotteet, kuten Brasilian pähkinä, voivat aiheuttaa immunologisia tauteja.
Kyse on lopuksi myös totuudesta ja moraalista.
Meidän on tehtävä loppu kaikkialle levinneestä valehtelusta, koska kaikki alkaa väärästä suklaasta ja päättyy epäaitoon Euroopan komissioon, jonka jäsenet ovat amerikkalaisesti muunnettuja organismeja ja joka purjehtii sellaisen mukavuuslipun alla, joka kätkee maailmanlaajuisen kauppatavaran.
Arvoisa puhemies, arvoisa komission jäsen, geneettisesti muunnetut organismit ja hullut lehmät eivät riittäneet rauhoittamaan elintarvikkeiden manipuloijien intoa.
Ihminen jatkaa tulella leikkimistä ja elintarviketurvallisuudella temppuilemista.
Nyt meillä on siis teollisuuden lobbaajien tahdon mukaisesti sellaista suklaata, johon on lisätty kasvirasvoja.
Suklaan kaakaopitoisuus vähenee 15 prosenttia, mutta sitä voidaan kuitenkin edelleen kutsua suklaaksi.
Juuri tämä on ongelma.
Avoimuus on ilmiselvästi puutteellista, ja kuitenkin voi erotetaan margariinista.
Pakkauksen kääntöpuolelle lisätään pienin kirjaimin mitätön maininta tuotteen uudesta koostumuksesta.
Tämä merkitsee tietenkin paitsi laadun myös maun heikennystä ja ilmiselvää tuotehuijausta.
Se merkitsee vilpillistä kilpailua, koska tätä korviketta, tätä valesuklaata, myydään halvemmalla kuin puhdasta suklaata, joka on valmistettu käsityönä sekä aitoutta, etiikkaa ja perinteitä kunnioittaen.
Se tarjoaa kuitenkin myös näkymän suurvoitoista monikansallisille yrityksille, jotka ovat toimineet kulissien takana noin 15 vuotta tavoitteidensa saavuttamiseksi eli sellaiseen tilanteeseen pääsemiseksi, jossa unionin perättäisten laajentumisten yhteydessä myönnetyistä poikkeuksista tulee yleissääntö.
Se merkitsee sitä vastoin huolia suklaata tuottaville käsityöläisille ja kaakaota tuottaville kehitysmaille, joille harkitaan vakavasti korvausten maksamista.
Mainitsen lopuksi merkittävän ongelman: vaikka osaammekin nykyisin havaita suklaassa olevat kasvirasvat, emme vieläkään kykene tunnistamaan niitä emmekä arvioimaan niitä määrällisesti.
Minkäänlaista jäljitettävyyttä ei siis ole, ja tämä tarjoaa vapaat kädet kaikenlaisille väärinkäytöksille.
Meidän mielestämme on syytä kieltää suklaa-nimitys kaikilta niiltä tuotteilta, jotka sisältävät muita ainesosia kuin sokeria ja kaakaota.
Kuluttajia ei saa petkuttaa kutsumalla mitä tahansa tuotetta suklaaksi.
Eurooppa ei saa toimia rikostoverina elintarvikkeiden väärentämisessä ja manipuloinnissa hetkellä, jolloin elintarviketurvallisuudesta on tulossa yksi sen prioriteeteista.
Eurooppa ei saa yhdenmukaistaa määräyksiä alhaisimman tason mukaisesti.
Sen on pidettävä huolta tuotteiden laadusta ja kuluttajien terveydestä.
Koska pidämme näitä periaatteita tärkeinä, emme voi tukea tämän direktiivin tavoitteita.
Sen hylkääminen merkitsisi kansalaisten kannalta vahvaa merkkiä ja parlamentin kannalta vastuullista asennetta.
Juuri tämä on tarkistuksemme tavoite, koska muutoin emme tiedä, milloin meille tarjotaan viiniä, jota ei ole valmistettu viinirypäleistä, ja voita, jota ei ole valmistettu kermasta.
Arvoisa puhemies ja arvoisat kollegat, suklaadirektiiviä koskevassa yhteisessä kannassa on kysymys - lainaan tässä kirjaimellisesti suklaateollisuuden edunvalvojia - direktiivistä, joka luo aidosti yhdenmukaiset markkinat suklaatuotteille, jolloin kansallisia suklaaperinteitä pidetään kunniassa, ja samalla markkinat tarjoavat täydellisen tiedottamisen kuluttajille ja suojelevat kehitysmaiden etuja.
Onko tosiaan niin?
Aloitan tiedottamisesta kuluttajille.
Komissio on itse myöntänyt, että kunnollista analyysimenetelmää ei ole.
On olemassa kahden prosentin virhemarginaali.
Viidessä prosentissa se on jopa puolet enemmän.
Sitä on mielestäni mahdotonta hyväksyä.
Lisäksi valvonta riippuu suklaalaadusta ja tiedoista, joita valmistaja haluaa antaa.
Emme ota itseämme emmekä varsinkaan kuluttajia vakavasti ottaessamme käyttöön direktiivin, jota emme voi valvoa riittävästi.
Sitten kolmannen maailman intresseistä.
Minua todellakin huolestuttaa, että sekä yhteisen kannan kannattajat että vastustajat ottavat tämän perustelun jatkuvasti esille.
Yksi sanoo, että tämä on hyväksi kolmannen maailman maille, ja toinen sanoo, että yli miljoona länsiafrikkalaista maanviljelijää joutuu kärsimään tästä.
Mikä on nyt tilanne, ja millaiseksi se muuttuu?
Eihän ole liikaa pyydetty, että tämä asia selvitettäisiin ja tarkistettaisiin etukäteen ja että tarkasteltaisiin, miten tämä direktiivi vaikuttaa esimerkiksi kaakaota tuottavien maiden vientiin ja kestävään kehitykseen?
Sitten lopuksi, arvoisat kollegat, minun täytyy vielä sanoa jotakin todella sydämeni pohjasta.
Toistuvasti sanotaan, että tämä parlamentti ei saa hyväksyä ainoatakaan tarkistusta, koska muuten tämä herkkä kompromissi vaarannetaan.
Jos sitten on niin ja jos tämä on perusteltua, silloin ehdotan, että lopetamme nyt tähän.
Jokainen yhteinen kanta on aina herkkää tasapainottelua kansallisten intressien, ekologisten ehtojen ja sosiaalisten näkökohtien välillä.
Euroopan parlamentin täytyy myös tämän asian yhteydessä täyttää tehtävänsä ja huolehtia siitä, että yhteistä kantaa tarkistetaan tietyin osin ja että siitä tulee direktiivi, joka on hyväksi sekä kuluttajille että kolmannelle maailmalle.
Arvoisa puhemies, oltaessa Belgiassa ja Ranskassa yksi oleskeluun liittyvistä iloista on näiden maiden valmistamasta suklaasta nauttiminen.
Se on ihanaa, mutta miljoonat ihmiset Euroopassa nauttivat myös brittiläisistä tuotteista.
Mikään niistä ei kärsi vahinkoa prosessin aikana.
Suklaan sisällöstä riippumatta ihmiset ovat iloisia voidessaan kutsua tuotetta suklaaksi.
Meidän kannaltamme on loukkaavaa pelata semanttisia pelejä sanan määritelmästä.
Edustamamme kansalaiset eivät ole hölmöjä.
He pystyvät erottamaan eri suklaalaadut toisistaan, ja heillä on oltava oikeus päättää itse.
En epäile, etteikö tällä sovitteluratkaisulla edistettäisi yleistä kasvua markkinoilla.
Kuitenkin ikävä totuus on, että kukaan meistä belgialaisista, ranskalaisista tai briteistä ei maksa kaakaon kasvattajille oikeudenmukaista hintaa heidän vaivannäköönsä nähden, ja on häpeällistä, että meidän nauttimamme luksustuotteen ja heidän köyhyytensä välinen kontrasti on niin suuri.
Arvoisa puhemies, tässä kysymyksessä edustan GUE/NGL-ryhmän jäsenten vähemmistöä.
Mielestäni tätä direktiiviä ei oikeastaan tarvita, mielestäni se on turha.
Olen sitä mieltä, että eri jäsenvaltioilla voi olla aivan mainiosti erilaiset suklaata koskevat säännöt.
Tätä alaa ei tarvitse yhdenmukaistaa EU:n tasolla vaan entinen järjestelmä voidaan säilyttää.
Jos yhdenmukaistaminen aiotaan kuitenkin toteuttaa, mistä ministerineuvosto vaikuttaa olevan vakuuttunut, mielestäni on parempi sallia, että suklaassa voidaan käyttää aina viiteen prosenttiin asti muitakin kasvirasvoja kuin kaakaovoita.
Silloin voidaan säilyttää molemmat suklaalaadut ja maun tai kansallisen perinteen mukaan voidaan valita, mitä suklaata ostamme.
Vaihtoehto, jonka mukaan kieltäisimme muiden kasvirasvojen käytön, merkitsee sitä, että kieltäisimme useita suklaatuotteita, joista ihmiset pitävät ja joita he ovat tottuneet syömään.
Se on mielestäni täysin tarpeetonta tässä tapauksessa.
Tärkeää on kuitenkin se, että suklaassa on selkeä merkintä, minkä tämä ehdotus mielestäni takaa, jotta kuluttaja voi valita, mitä tuotteita hän todellakin haluaa ostaa ja syödä.
Ei ole myöskään varmaa, että kolmannen maailman maat hyötyisivät siitä, että muiden kasvirasvojen käyttö kiellettäisiin.
Toisaalta muut trooppiset rasvat, esimerkiksi sheavoi, joutuvat epäedulliseen asemaan, mistä tietyt maat joutuvat kärsimään.
Toisaalta suklaatuotteiden kokonaismarkkinat todennäköisesti pienenevät, mikä saattaa vähentää myös kaakaovoin kulutusta.
Johtopäätökseni on se, että haluaisin mieluiten, että säilytetään vanha järjestely, jonka mukaan eri mailla saisi olla erilaiset säännöt.
Kun se ei nyt kuitenkaan voi toteutua, yhteisen kannanoton voi mielestäni hyväksyä.
Arvoisa puhemies, olen monestakin syystä sitä mieltä, että olemme saamassa aikaan hyvän kompromissin kaakao- ja suklaatuotteita koskevassa direktiivissä, erityisesti parlamentin jäsen Poul Lannoyen panoksen ansiosta.
Voin ilman muuta tukea sitä, että merkinnän on oltava selkeä.
Se merkitsee kunnollista tiedottamista kuluttajille, ja koska useissa valtioissa on tähän asti tunnettu vain sellainen suklaa, jossa käytetään kasvirasvana kaakaovoita, näiden valtioiden kuluttajien kannalta on olennaista, että he saavat tietää, että valmistuksessa on käytetty jotakin muuta kasvirasvaa.
Mielestäni emme kuitenkaan voi emmekä saa antaa ymmärtää, että suklaa, jonka kasvirasva on peräisin esimerkiksi sheapähkinöistä, olisi huonompilaatuista kuin suklaa, jonka kasvirasvana on kaakaovoita.
Siihen ei ole mitään objektiivista perustetta, ja neuvosto antaa aivan oikeutetusti kuluttajien päättää laadusta.
Emme saa unohtaa, että sheapähkinät ovat yhtä tärkeä elinkeino niitä vieville maille kuin kaakao kaakaota vieville maille.
Sen vuoksi jatkossa tehtävään tutkimukseen, joka koskee tämän direktiivin vaikutusta kehitysmaiden tuontiin, on kuuluttava myös sekä kaakao että sheapähkinät.
Pidän kaikkein tärkeimpänä kysymyksenä sitä, että suklaassa käytettävään kasvirasvaan ei saa tehdä entsymaattisia tai geneettisiä muutoksia.
Vain tätä koskeva kielto voi taata, että kehitysmaat voivat jatkossa ylipäänsä viedä luonnollisesti tuottamiaan tuotteita.
Arvoisa puhemies, arvoisa komission jäsen, tiedämme, että kaakaovoista valmistetusta puhtaasta suklaasta tulee täydellinen hyvänolontunne.
Niin ei käy tämän direktiivin kanssa, jota emme todellakaan tarvinneet.
Niin ei varmasti käy myöskään tämän väärennetyn kasvirasvoja sisältävän suklaan kanssa, jota neuvosto suosittelee, neuvosto, joka ei valitettavasti seurannut Euroopan parlamentin ensimmäisessä käsittelyssä antamia suosituksia.
Joidenkin neuvoston valtuuskuntien asenteesta olisi sitä paitsi paljonkin sanottavaa.
Kuluttajat ovat saaneet nyt tarpeekseen siitä, että heitä huiputetaan.
Mitä neuvosto ehdottaa asian korjaamiseksi?
Varovaista ja lähes lukukelvotonta tietoa, joka on kätketty pakkauksen takapuolelle.
Se ei ole sitä, mitä vaadimme.
Kuluttajat eivät voi valita asiantuntevasti.
Haluamme selvän ja hyvin laaditun tiedon pakkauksen etupuolelle.
Juuri tämän saimme aikaan Euroopan parlamentin ensimmäisessä käsittelyssä.
Tiedämme, että niiden rasvojen hinta, jotka voivat korvata kaakaon, on paljon alhaisempi.
Siksi suurteollisuus kannattaa niitä.
Kaikki olisi aina vain tehtävä halvemmalla: onko se sitä Euroopan edistämistä?
Vähät nykyisin kuluttajista, vähät heidän maustaan, vähät kansalaisista, jotka vaativat yhä enemmän avoimuutta!
Kuka voi nykyisin väittää valvovansa sitä kasvirasvojen kuuluisaa 5 prosentin lisäystä, kasvirasvojen, jotka muka korvaavat puhtaan kaakaovoin?
Ei kukaan.
Mitä on siis tehtävä?
Luottakaamme onneksi suklaata tuottaviin pk-yrityksiimme ja käsityöläisiimme, joiden on laadittava laatumerkki.
Juuri sellaista kuluttajat vaativat.
Ja tukekaamme varsinkin esittelijäämme Lannoyeta.
- Paljon kiitoksia, parlamentin jäsen Grossetête.
Tervetulotoivotukset
- Hyvät jäsenet, ennen kuin jatkamme, sallikaa minun tervehtiä kaikkien teidän nimissänne täällä olevaa Herman De Croota, joka on Belgian parlamentin edustajainhuoneen puhemies ja liittovaltion Eurooppa-asioista vastaavan neuvoa-antavan komitean - jonka puheenjohtaja hän myös on - valtuuskunnan puheenjohtaja.
Tässä tilanteessa en saata olla muistuttamatta niistä erinomaisista ja kiinteistä suhteista, jotka vallitsevat Euroopan parlamentin ja Belgian parlamentin välillä, kiitos belgialaisten kollegojemme, joista suurin osa on lujasti paneutunut tekemään työtä Euroopan hyväksi. Nuo suhteet ovat olleet aina paljon paremmat kuin pelkät hyvät naapurussuhteet, jotka ovat laajalle levinnyt yleinen velvollisuus.
Näin hallitustenvälisen konferenssin kynnyksellä sekä perusoikeuskirjan laatimisen valmisteluiden keskellä ainoa toiveemme on, että Belgian parlamentin ja tämän toimielimen väliset suhteet jatkuvat yhtä esimerkillisinä.
Me kaikki pyrimme vaikuttamaan siihen, että Herman De Croon ja hänen kollegojensa vierailu onnistuisi mahdollisimman hyvin.
Kaakao- ja suklaatuotteet (jatkoa)
Arvoisa puhemies, arvoisa De Croo, hyvät kollegat, 25 vuotta kestäneen väittelyn jälkeen olemme siis jälleen koolla keskustelemassa suklaasta, tuosta niin herkullisesta nimityksestä ja kuitenkin niin poleemisesta kysymyksestä.
Kyse on makujen, tapojen ja lähestulkoon kulttuurien yhdenmukaistamisesta.
Suklaa aiheuttaa toisin sanoen eripuraa, eivätkä erot ole ideologisia eivätkä edes kansallisia, ovatpa jotkut siitä mitä mieltä tahansa.
Kysyn teiltä, mitä ideologista on kaakaontuottajamaiden puolustamisessa?
Olemme tässä etiikan alalla.
Yhteiskunnallisesti katsottuna kyse on miljoonista perheistä, jotka elävät kaakaon tuotannosta.
Meillä on heitä kohtaan ehdottomia sitoumuksia.
Miksi asian käsittely on siis kestänyt näin kauan?
Tämän direktiivin vaikutuksia käsittelevän tutkimuksen toteuttamiseen on kulunut viisi ja puoli vuotta: sellainen aika riittää aiheuttamaan korvaamattomia vahinkoja näiden maiden vientirakenteille.
On itsestään selvää, että tällaiset vaikutukset on tunnettava etukäteen.
Sanon lisäksi, että jos kerran on yhdenmukaistettava, ehdottomana vähimmäisvaatimuksena olisi mielestäni kuluttajien kannalta jotka ovat ravintonsa laadun osalta vaativampia kuin koskaan aikaisemmin ja jotka eivät sivumennen sanottuna pyytäneet mitään ja joilla ei ole tässä asiassa ehdottomasti mitään voitettavaa oltava se, että laatutuotteeksi tai minkä tahansa muun erinomaisuutta osoittavan merkin ansaitsevaksi tuotteeksi luokiteltaisiin ainoastaan sataprosenttisesti kaakaosta valmistettu suklaa, joka on todellista suklaata.
Kaikki muunlaiset yhdenmukaistamiset merkitsevät vaatimusten tasoittamista alhaisimman tason mukaisesti, eivätkä kuluttajat halua tällaista Eurooppaa.
Arvoisa puhemies, säännöt ovat järkeviä, jos ne on tarkoitettu ihmisten suojelemiseksi rahan valtaa, terveysriskejä ja köyhyyttä vastaan.
Jos Euroopan unioni asettaa sääntöjä suklaantuotannolle, niiden täytyy suuntautua kolmannen maailman kaakaonviljelijöiden suojeluun erityisesti Afrikassa.
Säännöt ovat tärkeitä myös kuluttajien suojelemiseksi geneettistä manipulointia vastaan ja odottamattomien aineiden lisäämistä vastaan.
Loppujen lopuksi säännöt ovat tarpeen työntekijöiden suojelemiseksi Euroopassa.
Se, mitä uhkaa nyt tapahtua, on täysin ristiriidassa tämän kanssa.
Täytyykö vapaakaupan saada täydellinen etusija?
Se sopii ehkä hyvin kehitykseen, joka Euroopan unionissa on nyt käynnissä.
Sosiaalidemokraattien ja kristillisdemokraattien hankkeen kehitys suuntautuu suojelutoimenpiteissä mahdollisimman vapautettuun talouteen, jossa kaikki, mikä edistää kilpailua, on sallittua ja jossa kuluttajien vapaa valinta julistetaan pyhäksi.
Hinta, jonka erityisesti afrikkalaiset maanviljelijät joutuvat siitä maksamaan, on liian korkea.
Pidän arvossa Lannoyen yrityksiä pitää pahat asia mahdollisimman pieninä, mutta olisi paljon parempi säilyttää täysin nykyinen tilanne, jossa muita tuotteita ja kaakaovoita ei saa sekoittaa.
Paljon paperia on kierrätetty jäsenille ennen tätä nimenomaista keskustelua, ja haluaisin vain korostaa yhtä esittelijän esiin ottamaa seikkaa, jossa hän sanoo, että tämän neuvoston ehdottaman tekstin voimaantulosta hyötyvät ainoastaan suklaata valmistavat monikansalliset yhtiöt.
Vaikka kunnioitankin esittelijän sitoutumista asiaansa, neuvoisin parlamenttia pitämään sitä pötypuheena.
Tämä ei ole ainoastaan suuryritysten asia: se on varsin merkittävä asia pienten kuluttajien kannalta, sillä miljoonat kuluttajat eri puolilla Euroopan unionia toivovat itselleen oikeutta valita itse ja ansaitsevatkin sen, ilman että tuotteeseen on lisätty halventavia päällysmerkintöjä.
Jäsen Lannoye sanoo ottaneensa muutamia alkuperäisiä tarkistuksia jälleen esiin.
Neuvoisin parlamenttia, että nyt ei ole aika palata takaisin nyt on aika päästä eteenpäin, mennä eteenpäin.
Tämä asia koskee yhtenäismarkkinoita; parlamentin ei pitäisi olla yhtenäismarkkinoiden täytäntöönpanon tiellä, vaan sen pitäisi edistää niitä aktiivisesti.
Saanen valaista parlamenttia yhdellä lyhyellä historiallisella tosiseikalla, joka koskee omaa kotimaatani: ensimmäinen maininta suklaan myynnistä Yhdistyneessä kuningaskunnassa on vuodelta 1657, jolloin eräs ranskalainen avasi liikkeen Lontoossa.
Näin ollen, jos vuonna 1657 ranskalainen saattoi laillisesti myydä suklaata Lontoossa, voinko ehdottaa parlamentille, että 350 vuotta myöhemmin englantilaisen tai minkä tahansa EU-maan kansalaisen pitäisi vihdoin voida laillisesti myydä suklaataan kaikkialla EU:ssa, myös esittelijän maassa.
Arvoisa puhemies, se, että olemme 25 vuoden ajan käyneet keskustelua siitä, mitä suklaa saa sisältää, mitä se ei saa sisältää ja mitä suklaa on, saattaa koko Euroopan unionin hieman naurunalaiseksi.
Sotalapsena tämä keskustelu antaa minulle tietyn näkemyksen siitä, mitä tapahtui silloin, kun Euroopan kansat tappoivat tosiaan suklaata suurempien symbolisten arvojen vuoksi.
Kyse ei kuitenkaan ole terveydelle haitallisesta tuotteesta.
Suklaa ei ole vaarallista, olipa se valmistettu Skandinaviassa, Belgiassa tai Isossa-Britanniassa.
Kyse on tuotteesta, jolla ei juurikaan ole vaikutusta ympäristöön.
Tämä kaikki on sen vuoksi hieman naurettavaa!
Kehitysmaista haluan sanoa: jos Ison-Britannian, Skandinavian ja muiden maiden asukkaat eivät saa syödä sitä suklaata, jota he söivät jo lapsena, he ryhtyvät lauantai-iltaisin syömään niiden sijasta vaahtokaramelleja ja pehmeitä hedelmäkaramelleja.
Mitä hyötyä siitä olisi kolmannen maailman maille?
Arvoisa puhemies, Euroopan parlamentti ei voi päättää sitä, mikä suklaa on parempaa ja mikä huonompaa.
Emme voi myöskään sanoa sitä, mikä suklaa on hyvää ja mikä ei ole niin hyvää.
Yksittäisen kuluttajan on voitava päättää siitä, mikä suklaa on parasta ja herkullisinta.
Kuluttajan valinta on markkinatalouden pääperiaate eikä meidän politiikkojen pidä toimia holhoojina.
Maltan edellinen pääministeri Dom Mintoff yritti 1970-luvulla vähentää suklaan tuontia ja muuttaa maltalaisten ja turistien suklaan kulutusta.
Kiinalaisten avulla saarelle rakennettiin suklaatehdas, mutta kuluttajat eivät pitäneet paikallisesti valmistetusta suklaasta ja suklaan kulutus laski.
Jos pyrimme ohjaamaa kehitystä siihen suuntaan, että EU:hun muodostuu vain yksi suklaaperinne, kaakaon tuottajamaat jäävät tappiolle, koska vaarana on, että suklaan kokonaiskulutus EU:ssa laskee huomattavasti.
Meidän ei sen vuoksi pidä toistaa pääministeri Dom Mintoffin tekemää virhettä.
Ehdotus, jonka mukaan tietyn suklaan pakkauksen päällä on oltava tiedot sen sisällöstä, on syrjivä, eikä sitä voi perustella mitenkään.
Se muistuttaisi lähinnä savukerasioiden varoitustekstejä.
Arvoisa puhemies, suklaasota on riehunut EU:ssa 25 vuotta.
Se on saanut meidät poliitikot ja EU:n instituutiona hieman naurunalaiseksi.
Tulevaisuuden EU:n monimuotoisessa yhteiskunnassakin on oltava tilaa kahdelle erilaiselle suklaaperinteelle.
Voimme nyt ratkaista kaikkien osapuolten kannalta kunniallisesti 25 vuotta kestäneen eurooppalaisen suklaasodan.
Pyydämme sen vuoksi, että noudatatte täysin yhteistä kantaa.
Arvoisa puhemies, olen belgialainen enkä vastusta yhteistä kantaa.
Jos suklaa, josta pidän niin kovasti, olisi vaarassa ja jos belgialaisten suklaanvalmistajien perinteet olisivat vaarassa, silloin luonnollisesti vastustaisin sitä.
Ostin tänä aamuna täällä Strasbourgissa suklaata, ja tämän suklaan ranskalainen myyjä teki minulle hyvin selväksi, mitä olen ostanut.
Tuotteen etupuolelle oli kirjoitettu "prestige noir intense 72% cacao" ja kultaisin kirjaimin "chocolat belge", joka on Ranskassa erikoisuus.
Tiedän siis, mitä olen ostanut.
Tämän direktiivin myötä, jonka nyt saamme, laatusuklaan tuottajilla on mielestäni vielä paremmat mahdollisuudet erottua myönteisesti muista, jos he sitä haluavat.
Kannatan esittelijää yhdessä asiassa.
Kaakaopapujen tuottajat, pienviljelijät köyhissä kolmannen maailman maissa, ovat haavoittuvia.
Meidän täytyy ottaa se hyvin huomioon, ja siksi kannatan sitä, että saamme komissiolta viimeistään kahden vuoden kuluttua direktiivin täytäntöönpanosta tutkimuksen sen seurauksista.
Meidän täytyy lopultakin hoitaa tämä asia ja huolehtia siitä, että kaikki voivat syödä sellaista suklaata kuin haluavat ja että suklaalle myös saadaan aikaan aidot sisämarkkinat.
. (SV) Arvoisa puhemies, hyvät parlamentin jäsenet, kaakao- ja suklaatuotteita koskeva yhteinen kanta on pitkien ja monimutkaisten keskustelujen tulos.
Se on arkaluonteinen kompromissi, johon oli vaikea päästä mutta joka on hyvin tasapainoinen.
Yhteisen kannan myötä otetaan käyttöön kaakao- ja suklaatuotteiden vapaa liikkuvuus, mutta tuotannolle ja kuluttajille annettavalle tiedotukselle asetetaan kuitenkin tiukat ehdot.
Direktiivin määräämään kaakaon vähimmäismäärään saa lisätä muutakin kasvirasvaa kuin kaakaovoita - korkeintaan kuitenkin viisi prosenttia.
Vain liitteessä mainittuja aineita saa käyttää.
Ne ovat kaikki trooppista alkuperää ja niitä tuotetaan AKT-maissa.
Näiden aineiden esiintyminen on mainittava erikseen mutta samassa kohdassa kuin valmistusaineet.
Kuluttajat saavat sitten valita, ja he voivat erottaa nämä tuotteet niistä tuotteista, jotka valmistetaan yksinomaan kaakaosta.
Nämä ehdot ja rajoitukset, jotka eivät liity terveydellisiin kysymyksiin, muodostavat yhteisen kannan tasapainoisuuden painopisteen.
Yhteinen kanta vastaa lisäksi kuluttajien, kaakaontuottajamaiden ja suklaantuottajamaiden, käyttivät ne kasvirasvaa tai eivät, esittämiin kysymyksiin ja huoliin.
Jokainen muutos heikentäisi vakavasti sen sopimuksen tasapainoa, josta neuvosto on päässyt yksimielisyyteen, ja olisi todennäköisesti tuomittu epäonnistumaan.
Parlamentin ehdotus toiseen käsittelyyn sisältää kaksi tarkistusta.
Ensimmäisessä tarkistuksessa toistetaan komission politiikka, ja voimme hyväksyä sen.
Toinen niistä ei oikeastaan sovi erityisdirektiiviin, koska geneettisesti muunnettujen organismien päästämistä Euroopan markkinoille pitää käsitellä kokonaisvaltaisesti ja laajasti, mikä toteutetaan geneettisesti muunnettujen organismien vapaaehtoista levitystä ympäristöön koskevien määräysten tai uusista elintarvikkeista ja uusissa elintarvikkeissa käytettävistä valmistusaineista annetun asetuksen puitteissa.
Toinen tarkistus voidaan kuitenkin periaatteessa hyväksyä.
Näiden tarkistusten seurauksia on tutkittava perusteellisemmin. Maailman kauppajärjestön ja Montrealin pöytäkirjan puitteissa.
Muut komission ympäristöasioista vastaavan pääosaston hylkäämät tarkistukset liittyvät sellaisiin kysymyksiin, joilla on huomattavaa merkitystä yhteisen kannan tasapainon kannalta, joten niitä ei voida hyväksyä.
Yhteinen kanta merkitsee todellista kompromissia ja selvää edistystä verrattuna nykyiseen lainsäädäntöön, joka on peräisin 1970-luvun alusta ja joka on erittäin puutteellinen erityisesti merkinnän ja kuluttajille tiedottamisen osalta.
Yhteenvetona voin sanoa, että edellä mainituista syistä voimme hyväksyä vain tarkistukset 1 ja 2.
Arvoisa puhemies, haluaisin käyttää työjärjestyspuheenvuoron puolustaakseni ajatusta, joka on lähtöisin Euroopan parlamentista ja sen jäsenistä.
Kuten kaikki muistavat, viime Strasbourgin täysistunnossa keskusteltiin eräästä päätöslauselmasta, joka hyväksyttiinkin.
Siinä ilmaistiin huoli vaikeista olosuhteista ja tuomittiin ne olot, joiden vallitessa toimittajat joutuvat työskentelemään Angolassa, lukuisat oikeudenkäynnit, joihin he jatkuvasti joutuvat ja tästä tilanteesta aiheutuva sananvapauden ja lehdistön vapauden puute.
Tähän keskusteluun osallistui muiden muassa parlamentin jäsen Mário Soares, joka oli myös tämän enemmistön hyväksymän päätöslauselmaehdotuksen kannalla.
Kummallista kyllä, Angolan hallitus reagoi erään ministerinsä ja myös erään parlamenttinsa jäsenen välityksellä Mário Soaresin tässä keskustelussa käyttämään puheenvuoroon turvautuen panetteluun, parjauksiin ja loukkauksiin ja syyttäen ilman ensimmäistäkään todistetta kollegaamme siitä, että tämä olisi yksi niistä henkilöistä, jotka eniten hyötyvät marmorin ja timantin salakuljetuksesta, josta epäillään UNITAa, MPLAn pääasiallista vastustajaa.
Nyt on kuitenkin niin, etteivät nämä Angolan hallituksen anteeksiantamattomat väitteet koske ainoastaan Mário Soaresia vaan kaikkia niitä, jotka meidän laillamme hyväksyivät kyseisen päätöslauselman.
Arvoisa puhemies, näiden olojen vallitessa haluan ilmaista Mário Soaresille kaiken solidaarisuuteni tässä parjauskampanjassa, jonka kohteeksi hän on joutunut, samoin kuin pyytää teitä esittämään Angolan valtiojohdolle asianmukaisin keinoin parlamentin erittäin ponnekkaan ja tuohtuneen vastalauseen sen loukkauksen vuoksi, jonka kohteeksi myös tämä edustajainhuone on joutunut, ja joka rikkoo sitä paitsi sietämättömällä tavalla sitä periaatetta, jonka mukaan kaikki parlamentin jäsenet ovat itsenäisiä työssään.
- (PT) Arvoisa puhemies, hyvät jäsenet, haluaisin ilmaista varauksettoman kannatukseni puheenvuorolle, jonka parlamentin jäsen Luís Queiró käytti tästä asiasta ja lisätä keskusteluun vielä yhden asian.
Helmikuun viimeisessä istunnossa käytiin keskustelua Angolan tilanteesta ja Euroopan parlamentti hyväksyi päätöslauselman, johon vastaukseksi Angolan Pariisin suurlähettiläs kirjoitti kirjeen Euroopan parlamentille.
Tuossa kirjeessä, josta minulla on mukanani kopio, vihjataan jatkuvasti, että eräällä kollegallamme, parlamentin jäsen Mário Soaresilla, on poliittisia, aatteellisia tai "muunlaisia" suhteita Jonas Savimbi -nimiseen sotarikolliseen.
Tämän kirjeen lisäksi jälkeenpäin annettiin myös lausuntoja, jotka ovat valheellisia, loukkaavia ja pyrkivät riistämään kunnian ja arvokkuuden kollegaltamme, joka on toiminut yhden Euroopan unionin jäsenvaltion erinomaisena presidenttinä.
Arvoisa puhemies, tässä edustajainhuoneessa ja demokratiassa meillä kaikilla on oikeus ilmaista mielipiteemme.
Voimme joko hyväksyä tai hylätä ne.
Sen sijaan on anteeksiantamatonta, että valtio, jonka kanssa Euroopan unionilla on suhteita, vastaa yrittämällä loukata tämän edustajainlaitoksen jäsenen arvokkuutta ja kunniaa.
Arvoisa puhemies, kysymykseni on siksi seuraavanlainen: onko Euroopan parlamentin puhemies jo vastannut Angolan hallitukselle Pariisin suurlähettilään välityksellä?
Jos se on jo vastannut, niin mikä oli vastauksen sisältö?
Jos se ei ole vielä vastannut, on välttämätöntä, että tämä edustajainhuone ilmaisee selkeästi ja yksiselitteisesti ärtymyksensä Angolan hallituksen asenteesta kollegaamme kohtaan, mikä tarkoittaa samaa kuin Euroopan parlamenttia, vapauteen, oikeuteen ja turvallisuuteen perustuvaa aluetta kohtaan, jossa meillä kaikilla on vapaus omiin mielipiteisiin.
Arvoisat kollegat, olen samaa mieltä niistä poliittisista ja toimielintä koskevista syistä sekä myös niistä inhimillisistä syistä, jotka ovat näiden toimien takana.
Annan nyt puheenvuoron myös jäsen Pachecolle, koska hän on pyytänyt puheenvuoroa, mutta sitten lopetamme keskustelun tähän, sillä mielestäni ei ole oikein aloittaa keskustelua aiheesta, joka on kyllä tärkeä mutta joka ei ole esityslistalla.
Jatkossa ilmoitan teille myös, mitä päätöksiä puhemiehemme on tehnyt tai jättänyt tekemättä tai mihin toimiin puhemiehemme aikoo joka tapauksessa puolestanne ryhtyä.
Arvoisa puhemies, vastustan aikaisemmin puhuneiden jäsenten tavalla sitä anteeksiantamatonta seikkaa, että Angolan kaltainen hallitus, joka on käynyt useiden vuosien ajan sisällissotaa alueellaan ja jota kansainväliset järjestöt syyttävät korruptoituneisuudesta, ottaa vapauden halventaa Euroopan parlamentin jäsenen sananvapautta, kun tämä on aivan oikeutetusta syystä arvostellut Angolan harjoittamia ihmisoikeusloukkauksia.
Halusin kuitenkin myös sanoa mahdollisimman selkeästi, että eurooppalaisten toimielinten kannalta kyse ei ole ainoastaan Euroopan parlamentin ilmaisemasta vastalauseesta ja paheksunnasta.
Olisi hyvä, että neuvosto, jonka puheenjohtaja on tällä hetkellä Portugalin pääministeri, vastaisi yhtä pontevasti kritiikkiin, jota Angolan hallitus on esittänyt eräästä tämän edustajainhuoneen portugalilaisesta jäsenestä, eikä pysyttelisi epäilyttävässä asenteessaan, jolla se on tähän asti suhtautunut Angolan hallituksen loukkaukseen kyseistä parlamentin jäsentä samoin kuin Euroopan unionin toimielimiä kohtaan.
Näin ollen tämä parlamentti ilmaisee epäröimättä paheksuntansa Angolan hallitusta kohtaan ja odottaa, että unionin neuvoston puheenjohtajisto kykenisi myös ilmaisemaan sitä selkeästi eikä vastaisi näihin syytöksiin pelkällä hiljaisuudella.
Kiitän kollegoja, Queiróa, Seguroa ja Pachecoa heidän pitämistään puheenvuoroista.
Puhemiehemme ilmaisee tämän vastalauseen virallisille Angolan edustajille ja toimittaa äsken neuvoston puheenjohtajalle esitetyn pyynnön eteenpäin, jotta myös neuvosto ja neuvoston puheenjohtaja ryhtyvät vuorostaan toimiin vastalauseena näihin ala-arvoisiin hyökkäyksiin.
Siirrymme nyt äänestyksiin.
ÄÄNESTYKSET
. (EN) Arvoisa puhemies, olen pahoillani siitä, että mutkistan hieman täysistunnon esityslistaa.
Neuvoteltuani asiasta kehitysyhteistyövaliokunnan muiden jäsenten kanssa pyytäisin teitä siirtämään tästä asetuksesta äänestämisen huomiseen.
Siihen on kaksi perussyytä.
Yksi koskee sitä, että pyyntö erillisestä äänestyksestä tarkistusten osalta olisi pitänyt esittää eilen klo 19.00 mennessä.
Väärinkäsityksen vuoksi tätä pyyntöä ei esitetty ajoissa.
Tänään asiasta yhtenä kokonaisuutena äänestäminen olisi mielestäni valitettavaa.
Tiedusteltuani asiaa epävirallisesti neuvostolta aloin uskoa, että on täysin mahdollista päästä yhteisymmärrykseen neuvostoa ja parlamenttia hiertäneistä näkemyseroista, mutta jos äänestämme yhtenä kokonaisuutena, saatamme menettää tämän mahdollisuuden.
Toinen syy liittyy komitologiaan.
Meille olisi hyötyä puolueryhmien kesken käytävistä lisäkeskusteluista tarkistusten tietyistä yksityiskohdista.
Siten esittelijänä pyytäisinkin teitä noudattamaan suositustani äänestyksen siirtämisestä.
(Äänestys siirrettiin seuraavaan päivään.)
Kehitys- ja yhteistyövaliokunnan suositus toiseen käsittelyyn (A5-0048/2000) neuvoston yhteisestä kannasta Euroopan parlamentin ja neuvoston asetuksen antamiseksi toimenpiteistä trooppisen metsien ja muiden metsien säilyttämisen ja kestävän hoidon edistämiseksi kehitysmaissa (12487/1/1999 C5-0014/20001999/0015(COD)) (Esittelijä: Fernández Martín)
. (EN) Toistan vain sen, mitä kollegani Poul Nielson kertoi eilen, komission kanta tarkistuksiin on seuraava.
Komissio kannattaa periaatteessa tarkistusta 11, ja kannattaa myös seuraavia tarkistuksia: 4, 7, 9, 10, 13, 14 ja 15.
Komissio ei kannata seuraavia tarkistuksia: 1, 2, 3, 5, 6, 8 ja 12.
(Parlamentti hyväksyi yhteisen kannan näin muutettuna.)
Aluepolitiikka-, liikenne- ja matkailuvaliokunnan suositus toiseen käsittelyyn (A5-0043/2000) neuvoston yhteisestä kannasta Euroopan parlamentin ja neuvoston direktiivin antamiseksi aluksella syntyvän jätteen ja lastijäämien vastaanottopalveluista satamissa (11195/1/1999C5-0251/19991998/0249(COD)) (Esittelijä: Bouwman)
Tarkistus 6:
. (NL) Arvoisa puhemies, haluaisin viitata kohta kohdalta -äänestyksen seurauksiin.
Yleensä parlamentissa on tapana äänestää ensin pisimmälle menevästä ehdotuksesta ja sen jälkeen vähemmän pitkälle menevästä ehdotuksesta.
Tämän kohta kohdalta -äänestyksen myötä me äänestämme ensin vähiten pitkälle menevästä ehdotuksesta ja sen jälkeen pisimmälle menevästä.
Koska olen melko uusi tässä parlamentissa, en tiedä, kuinka tämä asia on ratkaistavissa, mutta haluaisin joka tapauksessa pyytää kaikkia, jotka suhtautuvat lämpimästi ympäristöasioihin ja jotka kannattavat periaatetta, että saastuttaja maksaa, äänestämään molempien jaettujen kohtien puolesta.
(Parlamentti hyväksyi yhteisen kannan näin muutettuna.)
Aluepolitiikka-, liikenne- ja matkailuvaliokunnan suositus toiseen käsittelyyn (A5-0040/2000) ) neuvoston yhteisestä kannasta Euroopan parlamentin ja neuvoston direktiivin antamiseksi yhteisössä liikennöivien hyötyajoneuvojen teknisistä tienvarsitarkastuksista (111287/1/1999C5-0323/19991998/0097(COD)) (Esittelijä: Piecyk)
(Parlamentti hyväksyi yhteisen kannan näin muutettuna.)
ÄÄNESTYSSELITYKSET- Suositus toiseen käsittelyyn: Fernández Martín (A5-0048/2000)
Arvoisa puhemies, äänestin niiden tervejärkisten ajatusten puolesta, sen ekologisen katastrofin osalta, joka uhkaa maapalloa, jos nykykehitys jatkuu.
Huolet hukkuvat kuitenkin heikkotahtoisten julistusten sekamelskaan.
Euroopan komissio ja Euroopan parlamentti eivät kumpikaan halua toimia eivätkä edes osoittaa selvästi tästä tuhoisasta ekologisesta kehityksestä vastuussa olevia tahoja.
Unionin toimielimet tyytyvät hurskaisiin toiveisiin esimerkiksi trooppisten metsien suojelusta, samalla kun puuteollisuuden suurtrustit, jotka ovat metsien teollisia murhaajia useissa Kaakkois-Aasian tai Afrikan maissa, pakottavat paikallisväestön hyväksymään vehkeilynsä, ja nämä murhaajat ovat täysin tunnettuja.
Tietysti monissa köyhissä maissa juuri väestö tuhoaa metsiä hakkaamalla ne paljaiksi joko saadakseen niistä vähimmäistoimeentulon tai raivatakseen maata ja saadakseen käyttöönsä maata, jota se ei muuten saa.
Pyrkimys sisällyttää ympäristöulottuvuus kehitysprosessiin on kuitenkin pelkkää tekopyhyyttä, kun rikkaiden maiden johtavat luokat sulkevat todellisuudessa köyhien maiden tien kehitykseen ja pitävät enemmistön niiden väestöstä köyhyydessä.
.
(FR) Meille tänään ehdotettu mietintö vastaa trooppisten metsien suojelun välttämättömyyteen.
Euroopan unioni ja sen jäsenvaltiot ovat nimittäin vastuussa koko planeetan ympäristön tasapainon kannalta välttämättömän ekosysteemin suojelemisesta.
Tämä vastuu liittyy ensinnäkin historiaan ja jäsenvaltioiden sitoumuksiin niiden maiden hyväksi, joissa suurin osa näistä metsistä sijaitsee.
Nämä historialliset siteet ja tämä asiantuntemus on annettava tämän ekosysteemin suojelun palvelukseen.
Olemme vastuussa toisaalta myös kuluttajina: monet Euroopassa kulutettavat tuotteet ovat peräisin näiltä alueilta, ja ne vaikuttavat metsiin usein kielteisesti.
Vastuu johtuu lopuksi myös siitä, että Euroopan unionin jäsenvaltioiden, etenkin Ranskan, alueella on merkittäviä trooppisten metsien alueita.
Ranskan Guyana on etenkin lähes kokonaan tämäntyyppisen kasvillisuuden peittämä.
On syytä antaa etenkin näille alueille todellinen kehittymisen mahdollisuus kunnioittamalla niiden asukkaiden kulttuuria ja perinteitä, eikä niitä pidä määrätä pelkkään passiiviseen ekologisen säilyttämisen tehtävään.
Euroopan unioni voi myötävaikuttaa tähän alaan, jos se osaa sovittaa yhteen ponnistelut ja toimivaltuudet pyrkimättä valvomaan jäsenvaltioita tai pakottamaan niitä hyväksymään yhtenäinen strategia.
Siksi tuimme PPE-DE-ryhmän tekemiä tarkistuksia, joissa säilytetään koko järjestelmän kannalta välttämätön joustavuus.
Suositus toiseen käsittelyyn: Bouwman (A5-0043/2000)
. (FR) Erika-tankkerin äskettäinen haaksirikko Bretagnen rannikon edustalla sai suuren yleisön tiedostamaan muun muassa ongelman, joka aiheutuu öljylaivojen tankkien puhdistamisesta eli käytettyjen öljyjen ja alusten lasteihin liittyvien muiden jätteiden hillittömistä päästöistä, joihin jotkin kapteenit ryhtyvät häikäilemättä avomerellä.
Vaikka hylyn halkeamat oli nimittäin virallisesti tukittu, öljylauttoja ajautui edelleen rantaan, mikä tarkoitti joko sitä, että hylyssä oli muita reikiä, tai että läheltä ohi kulkeneet alukset käyttivät tilannetta hyväkseen tankkiensa puhdistamiseksi, tai se tarkoitti varmasti molempia.
Tällainen käyttäytyminen on meriliikenteen viidakossa valitettavasti yleistä.
Se myötävaikuttaa siihen, että meremme ja uimarantamme muuttuvat jäteastioiksi, ja se vaarantaa omalta osaltaan meriympäristön ekologisen tasapainon.
Sattuu kuitenkin olemaan sopivasti niin, että Euroopan parlamentti keskustelee tänään toisessa käsittelyssä jo kaksi vuotta pohdittavana olleesta direktiiviehdotuksesta, jossa otetaan yhteisön tasolla huomioon vuoden 1973 kansainvälinen Marpol-yleissopimus, jonka kaikki jäsenvaltiot ovat ratifioineet.
Tässä yleissopimuksessa määrätään, että alusten on välisatamissa poiketessaan jätettävä jätteensä satamissa tätä tarkoitusta varten järjestettyihin vastaanottolaitteisiin, ja vaaditaan, että sopimukseen liittyneiden valtioiden on vastaavasti perustettava tarkoituksenmukaiset laitteet.
Voimme siis vain iloita unionin direktiiviehdotuksesta, jonka avulla näitä periaatteita voidaan soveltaa.
Haluamme kuitenkin samalla esittää tärkeän kysymyksen: miten on valvonnan laita?
Ehdotuksessa määrätään, että yhteisön satamissa poikkeavat alukset voivat poistua niiltä ainoastaan esittämällä todistuksen, jossa osoitetaan, että niiden jätteet ja jäämät on todellakin jätetty tarkoituksenmukaisiin laitteisiin.
Mutta miten on niiden alusten laita, jotka saapuvat yhteisön ulkopuolelta?
Vaaditaanko niiltäkin todistuksia?
Ja miten niitä aluksia valvotaan, jotka kulkevat sataman ohi poikkeamatta sinne?
Olemme ensinnäkin sitä mieltä, että jäsenvaltioiden satamat olisi kiellettävä niiltä aluksilta, jotka eivät esitä tuollaisia todistuksia, vaikka ne saapuisivatkin yhteisön ulkopuolelta.
Jäsenvaltioiden joilla on direktiivin nojalla velvollisuus lisätä valvontaansa satamissa on mielestämme lisäksi sitouduttava vahvistamaan valvontaansa merellä.
Tiedämme liiankin hyvin, millainen on kilpailun paine meriliikenteessä.
Yleissopimusten tai direktiivien hyväksymisestä ei ole mitään hyötyä, jos niiden on sitten jäätävä kuolleeksi kirjaimeksi valvontakeinojen puuttuessa.
. (FR) Mietintö, josta joudumme tänään äänestämään, paljastaa kannan, jonka Euroopan parlamentti haluaa hyväksyä meriliikenteen turvallisuutta koskevassa keskustelussa, jonka Erika-tankkerin dramaattinen haaksirikko käynnisti uudelleen.
Palautan mieliin, että direktiiviehdotuksella, josta tänään keskustelemme, pyritään parantamaan satamien vastaanottolaitteiden saatavuutta ja käyttöä aluksilla syntyvää jätettä ja lastijäämiä varten.
Direktiiviehdotus on suora seuraus Marpol-yleissopimuksesta 73/78 (joka koskee alusten aiheuttaman meren pilaantumisen ehkäisemistä), samalla kun siinä keskitytään erityisesti järjestelmiin, joilla satamissa pidetään huolta jätteistä.
Se kuuluu yhteisön jätteidenhallinnan kokonaisstrategiaan, ja siinä määrätään, että kaikkien satamien on tarjottava sellaisia tarkoituksenmukaisia vastaanottolaitteita, jotka vastaavat alusten tarpeisiin.
Olemme nykyisin tekemisissä sellaisten merten saastumiseen liittyvien ongelmien kanssa, joiden ratkaisemiseen meidän on ryhdyttävä lujin ottein hyväksymällä uskaliaita toimia.
Kuten esittelijä nimittäin korostaa, säännökset ovat jo olemassa, mutta niitä ei noudateta.
Yleisesti sovellettavaa järjestelmää hallitsee aiheuttajaperiaate, joka loistaa tehottomuudellaan!
Siksi meidän on löydettävä jokin vaihtoehtoinen ratkaisu.
Meille ehdotetaan tätä ratkaisua tukemassani tarkistuksessa.
Kyse on nimittäin sellaisen järjestelmän perustamisesta, jossa kaikki alukset maksavat järjestelmällisesti maksun aina satamassa käydessään, käyttävätpä ne jätteiden vastaanottolaitteita tai eivät.
Tämän maksun tarkoituksena on rahoittaa kyseiset laitteet 90-prosenttisesti.
Tämä järjestelmä kannustaa väistämättä aluksia purkamaan lastijäämänsä tai muut jätteensä pikemminkin satamissa kuin avomerellä, jolla tämä tuomittava tankkienpuhdistuskäytäntö on nykyisin aivan yleistä.
Jokainen tietää, että jotkin alukset jopa käyttivät Erika-tankkerin haaksirikon aiheuttamaa saastumista hyväkseen voidakseen päästää jätteensä mereen.
Tämä on täysin pöyristyttävää ja sietämätöntä.
Esimerkkejä hyvistä käytännöistä on kuitenkin olemassa, koska Itämeren rannikkovaltiot ovat toimineet niiden mukaan jo vuodesta 1998.
Olen hyvin tietoinen siitä, että tämä mullistaa monien jäsenvaltioiden satamien järjestämisen ja aiheuttaa lisäkustannuksia aluksille.
Eikö tämä ole kuitenkin hinta, joka on maksettava, jotta meriympäristön puhtaus voitaisiin taata, varsinkin kun direktiivissä määrätään, että vähemmän saastuttavat alukset olisi voitava tunnistaa ja että niiden olisi voitava nauttia alhaisemmista maksuista?
Tällainen järjestelmä vaikuttaa minusta oikeudenmukaiselta, ja äänestän siis sen puolesta.
. (FR) Tämä direktiiviehdotus on tervetullut Euroopan unioniin.
Se kuuluu yhteisön kokonaisstrategiaan merien saasteiden vähentämiseksi ja jätteiden hallinnaksi, ja se velvoittaa kaikki unionin satamat, myös huvipursisatamat, tarjoamaan sellaisia tarkoituksenmukaisia jätteiden vastaanottolaitteita, jotka vastaavat alusten tarpeisiin.
Kansainvälinen sääntely oli jo olemassa, koska Marpol-yleissopimuksessa asetetaan kaikkien alusten noudatettavaksi kansainvälisiä sitovia sääntöjä, joiden nojalla kaikki päästöt mereen ovat kiellettyjä.
Ongelmana on kuitenkin juuri näiden normien soveltaminen ja kunnioitus!
Arvokasta aiheuttajaperiaatetta, jota monet jäsenvaltiot, myös oma jäsenvaltioni, pitävät tärkeänä, ei noudateta ollenkaan!
Erika-tankkerin suuronnettomuus on valitettavasti osoitus tästä asiaintilasta, samoin kuin ne 39 tankkienpuhdistustapausta, jotka sattuivat yhden viikon aikana ja jotka jäivät rankaisematta!
Siksi Euroopan parlamentti ja sen aluepolitiikka-, liikenne- ja matkailuvaliokunta ehdottivat edellisen vaalikauden ensimmäisen käsittelyn vahvistaen, että jokainen jonkin jäsenvaltion satamaan saapuva alus maksaa 90 prosenttia jätteiden vastaanoton ja hallinnan kustannuksista siitä riippumatta, käyttääkö alus todellisuudessa näitä laitteita.
Tämä vaikuttaa meistä ainoalta todelliselta ja oikeudenmukaiselta keinolta välttyä sopimattomilta päästöiltä mereen.
Jos satamalaitteita rahoittaisivat (huomattavan suuruisina maksuina) nimittäin ainoastaan ne alukset, jotka niitä käyttävät, olisi suuresti pelättävissä, että erittäin monet alukset kiertäisivät tämän maksun, koska jätteiden päästäminen mereen olisi halvempaa.
Haluamme lisäksi asettaa alusten tarkastusvelvollisuuden 25 prosenttiin.
Euroopan unionin Ranskan puheenjohtajakauden lähestyessä tämä on se kanta, jota ranskalaiset sosialistit valmistautuvat puolustamaan.
Voin vain kannustaa parlamenttia tekemään samoin.
Kyseessä on poliittinen taistelu, mutta eikö tehtävänämme juuri olekin käydä tätä taistelua, vaikka se saisi meidät tekemään sellaisia kunnianhimoisia poliittisia päätöksiä, jotka ovat joskus kauaskantoisempia kuin hallitustemme tekemät päätökset ja jotka ovat aina mittavia ja merkitsevät toivoa?
. (FR) Emme voi olla tänään huomaamatta tämän merien saastumisen torjuntaa koskevan direktiiviehdotuksen toisen käsittelyn ja Erika-tankkerin haaksirikon aiheuttaman traagisen ajankohtaisuuden välistä odottamatonta yhteensattumaa.
Tämä teksti ei tosin koske saastumista, joka aiheutuu onnettomuuksista, mutta tiedämme hyvin, että öljyalusten merellä harjoittamat laittomat tankkienpuhdistuskäytännöt ovat seurauksiltaan yhtä vakavia, koska ne ovat petollisempia.
Helmikuun viimeisellä viikolla eriteltiin 39 laitonta tankkienpuhdistustapausta pelkästään sillä alueella, jolla Erika-tankkerin hylky sijaitsee.
Nämä käytännöt ovat sietämättömiä, mutta niitä on vaikea valvoa, etenkin yöaikaan tai sumuisella ilmalla.
Tästä direktiiviehdotuksesta ja tarkistuksesta, jolla kaikkiin unionin satamiin pyritään perustamaan kaikkia aluksia koskeva satamavero alusten jätteiden käsittelyn rahoittamiseksi, on kahdenlaista hyötyä: niillä voidaan velvoittaa satamat hankkimaan tai järjestämään sellaiset laitteet, joilla ne voivat käsitellä aluksilla syntyvät jätteet joko valtiojohtoisen yritystoiminnan puitteissa tai pätevien ja erikoistuneiden toimijoiden suorittamana alihankintana; niillä voidaan varsinkin saada alukset luopumaan jätteiden käsittelyä koskevien velvollisuuksiensa kiertämisestä, koska ne osallistuvat joka tapauksessa jätteiden käsittelyn kustannuksiin.
On pidettävä kuitenkin huolta siitä, että tästä kaikkia aluksia koskevasta verosta aiheutuvat kustannukset jaetaan mahdollisimman tasapuolisesti ja että veroon sisällytetään jäsenvaltioiden tai unionin antamia taloudellisia määräyksiä, joiden avulla piensatamilla on mahdollisuus saada käyttöönsä jätteiden käsittelypalveluita rasittamatta niiden taloutta ja siis niiden pysyvyyttä harkitsemattomasti.
Tässä direktiivissä tehty ehdotus on toteutuessaan Euroopan ensimmäinen esimerkillinen vastaus siihen perusteltuun kiihtymykseen, jota Erika-tankkerin haaksirikon aiheuttamat saasteet herättivät.
Se panee tavallaan alulle sellaisen eurooppalaisen merialueen tunnustamisen ja muodostamisen, joka on yhteisten sääntöjen alainen.
. (FR) Neuvosto oli jo joutunut keskustelemaan laajasti tästä direktiivistä, joka koskee aluksilla syntyvän jätteen käsittelyyn tarkoitettuja vastaanottolaitteita satamissa, mutta sen aikaansaamassa tekstissä noudatettiin meriympäristön suojelun vahvistamisperiaatteita ottamalla huomioon jokaisen jäsenvaltion realiteetit mullistamatta kansallisia käytäntöjä, mitä puolestaan ei tehdä tämän meille juuri annetun mietinnön tekstissä.
Ranska esimerkiksi on nimittäin jo pannut täytäntöön Marpol-yleissopimuksen määräykset varmistamalla, että jokaisessa satamassa on jätteiden laadukkaita vastaanotto- ja käsittelylaitteita, joiden hoitaminen on uskottu yksityisyrityksille, jotka laskuttavat suoraan laivanvarustajaa jätteiden tyypin ja luonteen mukaan: laitteiden käyttöhinnan alentaminen niin sanotuille ekologisille aluksille on siis "luonnollista".
Tämä ratkaisu, joka suosii ympäristöä parhaiten kunnioittavia aluksia, vaikuttaa paljon oikeudenmukaisemmalta kuin laitteiden käyttöhinnan mielivaltainen alentaminen, josta nauttisivat millä perusteilla? "ekologisiksi" luokitellut alukset, ja sellainen vero, joka olisi riippumaton laitteiden käytöstä ja jota sovellettaisiin erotuksetta: kieltäydymme siis korvaamasta jätteiden laadun huomioon ottavaa veroa sellaisella sokealla alusten satamassa käyntiin perustuvalla veropolitiikalla, joka on riippumaton alusten vaarallisuudesta ympäristölle.
On myös syytä sanoa, että säiliöiden tyhjentäminen merellä on valitettavasti hyvin laajalti riippumaton verotusjärjestelmästä: ainoastaan merellä tapahtuva valvonta ja satamissa poikkeavien alusten yleisempi valvonta voisivat rajoittaa päästöjä mereen.
UEN-ryhmä, joka palauttaa mieliin, että se hyväksyy neuvoston yhteisen kannan, vastustaa kaikista edellä mainituista syistä tämän mietinnön tekstiä, jossa on turmeltu yhteisen kannan mukaiset periaatteet.
Se kehottaa voimakkaasti jäsenvaltioita kantamaan vastuunsa panemalla mahdollisimman nopeasti täytäntöön sellaiset valvontatoimet, jotka antavat aiheuttajaperiaatetta ilmentävällä rankaisujärjestelmällä varustettuna ehkä mahdollisuuden välttää sellaisen katastrofin toistumisen, joka runteli aivan hiljattain ja pöyristyttävästi Ranskan rannikkoa.
Suositus toiseen käsittelyyn: Piecyk (A5-0040/2000)
. (FR) Euroopan parlamentti on ottanut tänään kantaa direktiiviehdotukseen, joka koskee raskaiden hyötyajoneuvojen teknisiä tienvarsitarkastuksia.
On tosiaankin välttämätöntä parantaa näiden ajoneuvojen, joiden liikenne on jatkuvassa kasvussa, turvallisuuden tasoa ja lieventää niiden vaikutusta ympäristöön.
Pakollisten satunnaisten tienvarsitarkastusten perustaminen on järkevä ajatus, jotta ajoneuvojen kunto voitaisiin todentaa pitkin vuotta, mutta se on myös pantava tehokkaasti täytäntöön.
Tämä direktiiviehdotus täydentäisi erittäin hyödyllisesti ponnisteluja, joihin on ryhdytty kaupungeissa, muun muassa kaupunkien liikennesuunnitelmien ansiosta, ja erityisesti Rouenin kaupunkialueella, jonka läpi kulkee päivittäin 5000 raskasta ajoneuvoa.
On myös kiireellistä pohtia vaihtoehtoisten tavarankuljetusmuotojen (joki-, rautatiekuljetusten, ...) käyttämistä ja puhtaiden ajoneuvojen kehittämistä.
Hyvät kollegat, näiden syiden vuoksi tuin tänään raskaiden hyötyajoneuvojen teknisiä tienvarsitarkastuksia koskevaa direktiiviehdotusta.
(Istunto keskeytettiin klo 12.35 ja sitä jatkettiin 15.00.)
Euroopan unionin perusoikeuskirja
Esityslistalla on seuraavana Duffin ja Voggenhuberin laatima perussopimus-, työjärjestys- ja toimielinasioiden valiokunnan mietintö (A5-0064/2000) Euroopan unionin perusoikeuskirjan laatimisesta.
Arvoisa puhemies, valiokunta kehottaa antamaan perusoikeusasiakirjalle keskeisen aseman unionin järjestelmässä, jolloin se olisi vaikutuksiltaan velvoittava Euroopan unionin, sen toimielinten ja virastojen kannalta.
Teemme näin, koska unionin keskukseen on keskittynyt paljon valtaa, ja on selvästi tarpeen, että kansalaisia suojellaan tämän vallan väärinkäytöltä.
Uskomme, että perusoikeuskirjalla on pääasiassa kolmenlaisia vaikutuksia: ensiksi se vahvistaa perustamissopimuksen perustuslaillista luonnetta; toiseksi se on kiinnekohta niille, jotka haluavat, parlamentti mukaan luettuna, viedä Euroopan yhdentymistä eteenpäin voimistamalla sen demokraattista luonnetta; kolmanneksi virtaviivainen ja vakuuttava perusoikeusasiakirja vahvistaa unionin luonnetta nykyisten ja tulevien kansalaisten mielissä.
Tämä päätöslauselma velvoittaa Euroopan parlamentin valtuuskuntaa valmistelukunnan sisällä.
Valmistelukunta on jo aloittanut peruskirjan laatimisprosessin ehdottamiemme periaatteiden pohjalta ja sen oletuksen pohjalta, että lopputulos on sitova.
Tälle päätöslauselmalle annettu vahva tuki auttaa valmistelukuntaa saattamaan tehtävänsä päätökseen ja asettamaan perusteet parlamentin tekemää lopullista tulosten arviointia varten.
Meidän olisi vältettävä pakkomielteenomaista takertumista toissijaisuusperiaatteeseen.
Tämän peruskirjan laatimisessa otetaan tämän periaatteen soveltaminen varmasti huomioon, mutta on ratkaisevaa huomata, että peruskirja heijastaa modernia eurooppalaista yhteiskuntaa kaikessa sen moniarvoisuudessa ja erilaisuudessa.
Peruskirjan vaikutus on pikemminkin vakaa ja asteittainen kuin äkillinen ja vallankumouksellinen.
On myös kiistaa uuden Euroopan unionin peruskirjan suhteesta nykyiseen Euroopan ihmisoikeusyleissopimukseen.
Ehdotamme, että unionin olisi sitouduttava itse ihmisoikeusyleissopimukseen niin, että nykyiseen yleissopimukseen sisällytetyt oikeudet muodostaisivat tämän peruskirjan ytimen.
Arvoisa puhemies, tavoitteenamme on laatia niin hyvä perusoikeuskirja, että jäsenvaltioiden mielestä olisi häpeäksi olla hyväksymättä sitä yhteisöjen tuomioistuimen toimivallan puitteissa.
Peruskirja edustaa mahdollisuutta rakentaa moderni yhteiskunta nationalismin jälkeiselle ajalle, ja se merkitsee harppausta pois 1900-luvun surullisesta ja säälittävästä Euroopasta.
Vetoan teihin lujasti päätöslauselman puolesta.
.
(IT) Arvoisa puhemies, vihdoinkin Euroopan parlamentissa äänestetään Euroopan parlamentin perusoikeuskirjan laatimista koskevasta mietinnöstä, jonka valmisteluun meni kauan, ja toivon, että esittelijöiden kärsivällisesti tekemä työ saa parlamentin puolelleen.
Toivoisin siis, että tuhoavat tarkistukset hylätään, sellaiset joissa perusoikeuskirjan laatimista pidetään jopa demokratiaa vastaan kohdistuvana hyökkäyksenä.
Nämä oikeudethan ovat jo suurimmaksi osaksi yhteisössä olemassa, sillä ne on sisällytetty eri puolille perussopimuksia, Euroopan ihmisoikeusyleissopimukseen, jäsenvaltioiden yhteisiin institutionaalisiin perinteisiin ja kaikkien allekirjoittamiin kansainvälisiin sopimuksiin.
Kuinka perusoikeuskirjaa voidaan pelätä?
Sehän merkitsee ainoastaan muodollisen vahvistuksen antamista, ja siinähän johdonmukaisesti ilmaistaan ne yksilöiden loukkaamattomat oikeudet, joita ilman demokratiasta tulee ainoastaan määrällisesti vahvempien temmellyskenttä, jossa olemassa olevaa toimivaltaa on mahdollista käyttää oman edun tavoitteluun.
Euroopan unionissa eri kansat ja kulttuurit voivat elää yhdessä rauhan ja solidaarisuuden vallitessa yksilöiden oikeuksia kunnioittavien perinteiden ansiosta.
Perusoikeuskirjasta tulee yhteisesti hyväksyttyjen periaatteiden kirja, jossa määritellään Euroopan identiteetti maailmassa, ja tämä identiteetti ei perustu verisiteisiin, etniseen taustaan tai alueelliseen syntyperään, vaan todellakin yhteisiin arvoihin.
Noudatettaessa tarkasti olemassa olevia oikeuksia, joista vallitsee yksimielisyys, oma sijansa on annettava myös niille sosiaalisille perusoikeuksille, jotka eivät luonteeltaan poikkea varsinaisesti muista oikeuksista: ammatillisen yhdistymisen vapaus, perusluonteiset oikeudet elää ja tehdä työtä turvallisesti ja oikeus koulutukseen, joista jälkimmäinen ei ole koskaan ollut niin ajankohtainen kuin nykyään, jos pyrkimyksenä on taata kehitys, työllisyys ja kilpailukyky maailmanmarkkinoilla.
Oma paikkansa on annettava myös kansalaisten poliittisille oikeuksille ja kunkin meistä inhimillisille oikeuksille; perusoikeuksia on täsmennettävä uusien vaarojen vuoksi.
Unionin toimielinten sitoviksi tunnustamien perusoikeuksien luettelo merkitsee myös sen osoittamista kansalaisille, mitä velvollisuuksia heillä on niiden noudattamiseksi.
Näin perustetaan kansalais-, oikeudellinen ja vapauden alue, ei ainoastaan talousalue, ja lisäksi turvallisuuden alue ja oikeusalue sellaiselle maaperälle, joka aiemmin oli toistuvien veristen yhteenottojen näyttämö.
Euroopasta, joka oli vuosisadan puoliväliin asti vihollisarmeijoiden taistelukenttä, tulee nyt sekä rauhan että pelosta ja puutteesta vapautumisen takaaja.
Perusoikeuskirjan merkitys olisi meidän kannaltamme oltava tässä.
Kenelläkään ei ole syytä pelkoon, jos tarkoituksena on sen vahvistaminen, että oikeus voittaa voimankäytön.
. (SV) Arvoisa puhemies, Eurooppa perustuu perusoikeuksiin.
Niihin perustuu myös Yhdysvaltojen perustuslaki, nimittäin meidän eurooppalaisiin perusoikeuksiimme, jotka syntyivät John Locken ajatusten ja Ranskan suuren vallankumouksen pohjalta.
Yhdysvaltain kansalaiset voivat vaatia eurooppalaisia oikeuksiamme omissa tuomioistuimissaan, mikä on antanut heille ylpeyttä, omanarvontuntoa ja voimaa.
Perusoikeudet voivat luoda identiteetin ja kansalaisuuden tunteen.
Ne voivat lisäksi auttaa yksilöitä käyttämään hyväkseen niitä mahdollisuuksia, joita vapaa liikkuvuus, euro ja tietotekniikka antavat Euroopassa.
Meidän on helpompi säilyttää ja hyväksyä eurooppalaiset mahdollisuutemme, kulttuurierot, jos kansalaiset tietävät, että he voivat vaatia oikeuksiaan koko unionin alueella.
Vapaa liikkuvuus vaatii yksinkertaisesti perusoikeuksien takaamista.
Laajentuminen perusoikeuksia takaamatta saattaisi merkitä jopa epäonnistumista ja viivästyttää taloudellista kehitystämme.
Sitova perusoikeuskirja on tarpeellisen perustuslain ehdoton vaatimus ja välttämättömyys.
Haluan varoittaa liittymästä Euroopan neuvoston yleissopimukseen, erityisesti, jos sitä ei yhdistetä sitovaan perusoikeuskirjaan.
Näitä ongelmia pitää tutkia lähemmin.
Toivon, että saamme nykyaikaisemmin muotoillun version Euroopan neuvoston yleissopimuksen 6 artiklasta, jossa lyhyesti ja ytimekkäästi luetellaan nykyiset oikeutemme ja johon lisätään nykyaikainen biotekniikka ja tietosuoja.
Perusoikeuskirja on voitava helposti jakaa kansalaisille ja sen on oltava heille selkeä.
Sen ei pidä olla kaksiosainen, eikä se saa sisältää paljon viittauksia.
Perusoikeuskirjan on oltava sitova, ja sen on käsitettävä eurooppalaiset toimielimet.
Olisi kohtuutonta, jos kansalaisilla ei olisi suojaa poliisin kaltaisten toimielinten, esimerkiksi OLAFin ja Europolin, taholta tulevia loukkauksia vastaan!
Tämä hanke luo vahvempia eurooppalaisia yksilöitä.
Arvoisa puhemies, työllisyys- ja sosiaalivaliokunnan lausunnon valmistelijana keskityn erityisesti sosiaalisiin perusoikeuksiin.
Sosiaaliset perusoikeudet kuuluvat erottamattomasti perinteisiin perusoikeuksiin.
Mitä tietty henkilö hyötyy esimerkiksi oikeudesta vapaaseen mielipiteen ilmaisuun, jos hän on köyhyyden ja työttömyyden myötä syrjäytynyt täysin sosiaalisesta elämästä?
On olemassa sosiaalisia perusoikeuksia, jotka ovat luonteeltaan yhtäläisiä ja jotka siten kuuluvat klassisiin kansalaisten perusvapauksiin.
Mainitsen esimerkkinä järjestäytymis- ja kokoontumisvapauden, joka voidaan toteuttaa oikeutena neuvotella vapaasti työehdoista ja ryhtyä kollektiivisiin toimiin.
Siksi näiden oikeuksien täytyy sisältyä perusoikeuskirjan ensimmäiseen osaan.
Muissa sosiaalisissa perusoikeuksissa tarvitaan sidosta perusoikeuden muotoilun ja sen yksilölle tuottamien vaikutusten välillä.
Siksi näitä perusoikeuksia kuvataan usein ohjenormeiksi, jotka viranomaisten täytyy sisällyttää sosiaalilainsäädäntöön.
Nämä eivät kuitenkaan ole vähemmän oleellisia perusoikeuskirjan peruselementteinä.
Perusoikeuksien tämän kategorian tapauksessa syntyy usein myös väärinkäsitys siitä, mitä tämän perusoikeuskirjan nyt pitäisi merkitä Euroopan tasolla ankarimmillaan.
Ensimmäinen väärinkäsitys on se, että EU:n perusoikeuskirja korvaa kansalliset takuut perusoikeuksien suojelusta eli että kansalaisten pitäisi tulevaisuudessa kääntyä omien viranomaistensa ja tuomioistuintensa asemasta Euroopan unionin ja EY:n tuomioistuimen puoleen ja että työtä, asumista ja sosiaaliturvaa koskevat perusoikeudet muuttuisivat yhtäkkiä osaksi eurooppalaista toimivaltaa.
Tästä ei kuitenkaan ole kysymys, kuten ei myöskään vapaan mielipiteen ilmaisun takaamisen tai oikeudenmukaisen rikosprosessin tapauksessa.
Perusoikeuskirja on olemassa, jotta eurooppalaiset toimielimet ja eurooppalainen politiikka voitaisiin sitoa perusoikeuksiin.
Reagoin tässä heti myös toiseen laajalle levinneeseen väärinkäsitykseen.
Ei pidä paikkaansa, että perusoikeuskirjan pitäisi sisältää pelkästään sellaisia oikeuksia, joiden tapauksessa Euroopan unioni on ensimmäinen asianmukainen ja toimivaltainen taho, jonka puoleen käännytään.
Myös sellaisessa tapauksessa, että unionilla ei ole lainkaan toimivaltaa, voivat sellaiset poliittiset toimenpiteet loukata perusoikeuksia, joihin Euroopan unioni ryhtyy tai joihin ryhdytään sen nimissä.
Myös sellaiset perusoikeudet kuuluvat perusoikeuskirjaan, joita ei voida taata Euroopan unionin tasolla mutta joita unioni kuitenkin voi loukata.
Sitten vielä huomautus kansainvälisistä sopimuksista, jotka koskevat sosiaalisia perusoikeuksia.
Työllisyys- ja sosiaalivaliokunnan lausunnossa mainitaan muutamia niistä: Euroopan neuvoston Euroopan sosiaalinen peruskirja sekä ILO:n ja YK:n keskeiset yleissopimukset.
Duffin ja Voggenhuberin mietintöön esitetyssä tarkistuksessa 22 vaadin Euroopan unionista tehdyn sopimuksen 6 artiklaan viittausta Euroopan neuvoston yleissopimukseen ihmisoikeuksien ja perusvapauksien suojaamiseksi ja myös Euroopan viittauksia sosiaaliseen peruskirjaan sekä ILO:n ja Yhdistyneiden Kansakuntien keskeisiin yleissopimuksiin.
Toisessa tarkistuksessa, siis tarkistuksessa 23, joka koskee pitemmälle menevää vaihtoehtoa, todetaan, että Euroopan neuvoston yleissopimukseen ihmisoikeuksien ja perusvapauksien suojaamiseksi pitäisi liittyä, samoin kuin näihin kansainvälisiin sosiaalisiin standardeihin.
Haluaisin esittää viimeiseksi huomautuksen siitä, että on välttämätöntä, että on laaja yhteiskunnallinen perusta ja että yhteiskunnallisten organisaatioiden kanssa käydään vuoropuhelua myös sen jälkeen, kun perusoikeuskirja on vahvistettu.
Myös silloin meidän täytyy käydä laajaa keskustelua.
- (FR) Arvoisa puhemies, haluan aivan ensimmäiseksi onnitella kaikkia esittelijöitä ja lausuntojen valmistelijoita heidän työnsä monipuolisuudesta.
He ovat osanneet tuoda esiin sen, kuinka merkittävä tämä aihe on parlamentille, Euroopalle ja sen kansalaisille.
Tämän mietinnön tavoitteena on antaa kollegoillemme, perusoikeuskirjan valmistelukunnan jäsenille, Euroopan parlamentin odotusten mukainen selkeä ja täsmällinen toimeksianto ja välittää maanmiehillemme vahva osoitus sitoutumisestamme sen hyväksi, että unionin toimielimet todella kunnioittavat heidän perusoikeuksiaan.
Vetoomusvaliokunnan toimivallan ala antaa perusteen valiokunnan kiinnostukselle perusoikeuskirjan laatimista kohtaan.
Valiokunnalle saapuvien lukuisten vetoomusten avulla on mahdollista määritellä se näkemys, joka kansalaisilla on unionista ja niistä oikeuksista, joita he haluavat unionin suojelevan.
Vetoomusvaliokunnan lausunnon tavoitteena on tuoda esiin niiden eurooppalaisten ilmaisemat toiveet, jotka antavat parlamentin käsiteltäväksi asioita, joissa Euroopan unionin myöntämää oikeutta ei kunnioiteta.
Meidän puoleemme kääntyvät vetoomusten esittäjät osoittavat sitkeää ja horjumatonta vakaumusta, jonka mukaan heillä on joukko oikeuksia, ja antavat siten sen vaikutelman, että Euroopan kansalaiset ovat vakuuttuneita siitä, että on jo olemassa eurooppalaiset perusoikeudet takaava säännöstö, johon kaikki nämä oikeudet on talletettu, ennakoiden siten tässä mielessä perusoikeuskirjan valmistelukunnan tekemiä päätöksiä.
Lausunnossamme korostetaan siten kahta olennaista seikkaa, joista esittelijät näyttävät sitä paitsi olevan yhtä mieltä.
Korostamme ensinnäkin kansalaisten viitetekstinä toimivan perusoikeuskirjan näkyvyyden välttämättömyyttä.
Tämä seikka edellyttää perusoikeuskirjalta selkeää ja täsmällistä sanamuotoa ja oikeuksien luettelemista yhdessä ainoassa ja ymmärrettävässä tekstissä.
Korostamme toiseksi tämän perusoikeuskirjan sitovuutta, joka ilmenee tunnustettujen oikeuksien todellisena juridisena sitovuutena.
Tämän tahdon luonnollinen seuraus on tulevan perusoikeuskirjan sisällyttäminen perussopimusten tekstiin.
Sanon yhteenvetona, että perusoikeuksien suojelussa on välttämätöntä ottaa laadullinen harppaus eteenpäin.
Tämän mietinnön on oltava parlamentin yksimielinen sanoma, jotta neuvosto ja perusoikeuskirjan valmistelukunta vastaisivat tähän vetoomusten esittäjien odotukseen.
Arvoisa puhemies, ilman muuta neuvosto haluaisi kuulla poliittisten ryhmien mielipiteen, mikä on minusta varsin hyvä asia.
Arvoisa puhemies, haluaisin sanoa, että tämä on paras hetki käydä tätä keskustelua.
Perusoikeuskirjaa laativa valmistelukunta on aloittanut työnsä, ja mielestäni olemme työstämässä sitä huimaa vauhtia.
Ensin käsittelemme sisällöllisesti siviilioikeuksia ja poliittisia oikeuksia, sen jälkeen käsittelemme kansalaisten oikeuksia sekä taloudellisia ja sosiaalisia oikeuksia.
Siksi on tärkeää, että parlamentti määrittelee, mikä on parlamenttia edustavien valmistelukunnan jäsenten toimeksianto, ja se määrittelee myös sen, mikä on minusta vielä tärkeämpää, mitkä ovat ne poliittiset tavoitteet, joihin parlamentti tällä perusoikeuskirjalla pyrkii.
Sillä loppujen lopuksi vetoomusvaliokunnan edustaja on siinä oikeassa kansalaiset kysyvät meiltä usein: miksi tällainen perusoikeuskirja?
Perustuslaeissamme nämä perusoikeudet tunnustetaan.
Euroopan unionin jäsenvaltiot noudattavat perusoikeuksia.
Rooman yleissopimuksen takaajana on Strasbourgin tuomioistuin, joka on viimeinen tae oikeuden toteutumisesta rikkomustapauksissa.
Mihin tätä peruskirjaa tarvitaan?
Mielestäni parlamentin annettavana on varsin selvä poliittinen viesti: perusoikeuskirja on lisäys perustuslaeissa taattuihin oikeuksiin.
Unionin jäsenyydestä saa siis lisäetua.
Ja peruskirjalla pyrimme juuri sitomaan unionin toimielimet perusoikeuskirjaan ja sitomaan siihen myös jäsenvaltiot niiden sisällyttäessä yhteisön lainsäädäntöä kansalliseen lainsäädäntöön tai soveltaessaan yhteisön lainsäädäntöä.

Meidän on siis lähetettävä tällainen poliittinen viesti: eurooppalaisuus on myönteistä; saamme sen myötä enemmän kuin pelkästään jäsenvaltioiden kansalaisina saisimme.
Mielestäni tänään käsittelemässämme mietinnössä, josta äänestämme huomenna, käy selvästi ilmi myös, mitkä ovat parlamentin poliittiset tavoitteet.
Haluamme, ettei peruskirja jää pelkäksi julistukseksi.
Mielestämme julistus ei riitä.
Juuri siksi, että haluamme kansalaisille enemmän oikeuksia ja takeita, haluamme, että peruskirja sisällytetään perustamissopimuksiin.
On selvää, että se, sisällytetäänkö peruskirja perustamissopimuksiin vai ei, riippuu valmistelukunnan aikaansaannoksista.
Niitä voidaan punnita ainoastaan sillä, onko työstä hyötyä ja voidaanko sen tulos sisällyttää perustamissopimuksiin.
Minusta on kuitenkin ratkaisevan tärkeää, että parlamentti pitää mielessään tämän poliittisen tavoitteen peruskirjaa laadittaessa.
Minusta on myös tärkeää todeta, mikä mietinnössä todetaankin, että perusoikeuksien suojaaminen ja tällä hetkellä olemassa oleva suoja eivät saa missään tapauksessa vaikuttaa toisiinsa haittaavasti.
Perusoikeuskirja ei saa johtaa soveltamisen osalta päällekkäisyyksiin Strasbourgin yleissopimuksen kanssa: tämä tulkoon selväksi.
Haluamme painotan tätä tarjota unionin kansalaisille lisätakeet yhteisön lainsäädännön soveltamisesta.
Mielestäni myönnettäessä perusoikeuksien erottamattomuus, mikä tässä päätöslauselmassa tehdään, tai myönnettäessä niiden innovatiivinen luonne, menemme myönteisesti eteenpäin unionin kansalaisten elinehtojen parantamisessa.
Arvoisa puhemies, siksi haluaisin päättää puheenvuoroni onnittelemalla täydestä sydämestäni sekä molempia yhteisesittelijöitä että lausunnon valmistelijoita.
Parlamentin tyyliin kuuluu onnitella heitä, mutta haluaisin tehdä niin poliittisesta näkökulmasta sekä ryhmäni puolesta, sillä mielestäni esittelijät Duff ja Voggenhuber sekä kaikki lausunnon valmistelijat ovat osanneet antaa parlamentin tällä hetkellä tarvitseman poliittisen vastauksen.
Arvoisa puhemies, siksi toivon, että huomisessa äänestyksessä esittelijöiden tekemä hyvä työ sinetöidään, kun ylivoimainen enemmistö äänestää tämän mietinnön puolesta.
Arvoisa puhemies, arvoisa neuvoston edustaja, arvoisa komission jäsen, hyvät kollegat, tehtävä, johon olemme tänään sitoutuneet, osuu mielestäni sopivaan aikaan, ja uutiset muistuttavat meitä päivittäin tämän Euroopan unionin perusoikeuskirjan kiireellisyydestä.
Toimimme juuri näissä puitteissa.
Euroopan unionin perusoikeuskirja merkitsee selvästi sitä, että se on tarkoitettu paitsi kaikille maanmiehillemme myös unionin alueella asuville kolmansien maiden kansalaisille sekä täällä läpikulkumatkalla oleville henkilöille...
Tämä on tärkeää.
Se on tärkeää hetkellä, jolloin Euroopan unioni kokee omassa keskuudessaankin hätkähdyttäviä tapahtumia; se on tärkeää ja haluamme palauttaa tämän mieliin tekstissä, josta huomenna äänestämme myös sen vuoksi, että käynnistämme prosessin, jossa unionimme laajenee sellaisiin valtioihin, joille perusoikeuksien kunnioittamisen asialla on merkitystä; sanon lopuksi, että se on tärkeää tilanteessa, jossa unioni ja haluamme täsmentää tämän tekstissä, josta huomenna äänestämme on mielestämme ohittanut taloudellisen yhdentymisen vaiheen ja jossa se on selvästi sitoutunut poliittiseen ja yhteiskunnalliseen yhdentymisprosessiin.
Tämän perusoikeuskirjan on myötävaikutettava siihen.
Päätöslauselmalla, josta huomenna äänestämme, ei todellakaan pyritä antamaan valmistelukunnan kollegoillemme eikä siis minulle itsellenikään sitovaa toimeksiantoa, koska olemme jo aloittaneet työn.
Tarkoituksena on pikemminkin sanoa, mitä parlamentti odottaa valmistelukunnalta.
Haluan tämän osalta korostaa kahta seikkaa.
Mitä ensinnäkin odotamme valmistelukunnan työltä?
Hyvät kollegat, sanon suoraan, että jos tavoitteena oli koota yhteen sellainen valmistelukunta, joka on muodoltaan ja kokoonpanoltaan omintakeinen, kuten nyt näemme, mutta joka pyrkii ainoastaan sellaiseen tekstiin, jonka kolmen toimielimen johtajat allekirjoittavat, kuljemme mielestämme väärään suuntaan.
Haluamme enemmän.
Ja juuri tässä hengessä teemme valmistelukunnassa työtä, olipa kyse perusoikeuskirjan aikataulusta tai sen muodosta.
Korostan toiseksi perusoikeuskirjan sisältöä.
Päätöslauselmassamme sanotaan tästä asiasta hyvin vähän, mutta parlamentilla on ollut jo ainakin kolmeen otteeseen tilaisuus sanoa, mitä se odottaa perusoikeuskirjalta.
Tämä ei ollut aiheena tänään, mutta on kuitenkin syytä palauttaa mieliin kolme seikkaa.
Sanon ensinnäkin, että jos kokoamme näin omintakeisen valmistelukunnan ainoastaan kodifioimaan nykyisen oikeuden lähes kirjaimellisesti, tämän uuden elimen suunnitteluun ei mielestäni olisi kannattanut vaivautua.
Sanon toiseksi, että jos valmistelukunnan on tyydyttävä kopioimaan Euroopan ihmisoikeussopimus kokonaan tai osittain, jotta voitaisiin viedä pohja kysymykseltä, onko unionin liityttävä tähän ihmisoikeussopimukseen vai ei, mielestäni kulkisimme myös silloin väärään suuntaan.
Sanon kolmanneksi, että meillä on mielestäni perusoikeuskirjan sisällön osalta tilaisuus vakuuttaa uudestaan unionin tasolla joitakin sitoumuksia, joita jokainen jäsenvaltio kannattaa mutta jotka meidän on vahvistettava itse Euroopan unionin nimessä: meidän on tunnustettava joitakin oikeuksia erityisesti talouden ja sosiaaliasioiden alalla.
Ymmärrän Kölnin Eurooppa-neuvostossa annetun toimeksiannon vaikeuden: olisi tunnustettava sosiaalisia oikeuksia, jotka eivät olisi pelkkiä tavoitteita.
Tämä on kuitenkin juuri sen työn panoksena, jota valmistelukunnassa tehdään, ja haluan sanoa ryhmäni puolesta, että kiinnitämme näiden kysymysten osalta huomiota perusoikeuskirjan sisältöön.
Tuen tässä hengessä täysin ehdotusta, jonka Ieke van den Burg juuri hetki sitten teki: jos unioni pohtii liittymistään Euroopan ihmisoikeussopimukseen, sen olisi pohdittava myös liittymistään Euroopan sosiaaliseen peruskirjaan.
Sanon lopuksi, että uskon Euroopan parlamentin lähtevän oikealle tielle, jotta tämä perusoikeuskirja olisi valmis joko sisältönsä tai aikataulunsa puolesta sisällytettäväksi perussopimuksiin Ranskan puheenjohtajakaudella.
Se mahdollistaisi perusoikeuksien asianmukaisen tunnustamisen paikassa, jonka ne ansaitsevat sisäisessä oikeusjärjestyksessämme, oikeusjärjestyksessä, jota Euroopan unionin kansalaiset tietenkin tarkkailevat tällä hetkellä erittäin huolellisesti mutta jota tarkkaillaan huolellisesti myös valtioissa, jotka haluavat liittyä seuraamme.
Arvoisa puhemies, sitovan perusoikeussopimuksen tarve on luonteeltaan enemmän poliittinen kuin juridinen. Tämä ei tee siitä kuitenkaan vähemmän tärkeää.
Perusoikeudet ovat nykyisissä sopimuksissa toisarvoisessa asemassa.
Siellä, missä niitä kuitenkin käsitellään, se tapahtuu täysin sekavalla tavalla.
Tätä on mahdotonta hyväksyä, etenkin, jos Eurooppa myös väittää olevansa arvojen yhteisö.
Siksi perusoikeuskirjan täytyy vakuuttaa kansalaisille, että heitä suojellaan loukkauksilta yhä laajenevan ylikansallisen lain piirissä.
Euroopan neuvoston yleissopimuksen ihmisoikeuksien ja perusvapauksien suojaamiseksi täytyy tässä yhteydessä toimia vähimmäisnormina, jonka yläpuolella on erityistä EU:n lainsäädäntöä.
Tietysti meidän täytyy tehdä kaikkemme, jotta kansalliset perustuslait jätettäisiin mahdollisimman koskemattomiksi. Ei voida kuitenkaan sulkea pois sitä, että näihin kansallisiin perustuslakeihin kohdistuu vaikutuksia.
Perusoikeuskirjan täytyy kuitenkin voida luoda pohja uusille perusoikeuksille, jos yhteiskunnallinen kehitys niitä vaatii.
Sitten lopuksi, arvoisa puhemies, on oleellista, että Euroopan unioni liittyy Euroopan ihmisoikeussopimukseen. Strasbourgia ei pidä heikentää vaan vahvistaa.
Hyvät kollegat, perusoikeuskirjan on oltava olennainen vaihe Euroopan rakentamisessa.
Meidän on hankittava itsellemme keinot luoda perusoikeuskirjan avulla sellainen eurooppalainen identiteetti, joka saisi Euroopan harppaamaan eteenpäin laadullisesti, mitä se edelleen tarvitsee voidakseen tuntea olevansa todella olemassa.
Haluaisin tässä mielessä yhtyä kollegoideni näkemykseen ja muistuttaa välttämättömyydestä tehdä tästä perusoikeuskirjasta sitova. Kansalaisten olisi nimittäin vaikea ymmärtää sitä, että Euroopan unioni työskentelee sellaisten perusoikeuksien määrittelemiseksi, joille ei annettaisi oikeudellisia takuita.
Perusoikeudet, ja korostan tätä sanaa, ovat välttämättä sitovia, muutoin itse Euroopan rakentaminen menettäisi monien silmissä perusluonteisuutensa.
Tuleva perusoikeuskirja on siis sisällytettävä perussopimuksiin, ja näin on tehtävä tulevan HVK:n yhteydessä, joka kokoaa todennäköisesti viimeistä kertaa yhteen 15 jäsenvaltiota.
Ranskan, joka haluaa pitää itseään kaikkien silmissä ihmisoikeuksien isänmaana, on nimittäin käytettävä vuoden 2000 jälkipuoliskolla olevan puheenjohtajakautensa ehdottomasti hyväkseen kirjatakseen tämän perussopimusten muuttamisen asialistalle.
Tämä on se vakavamielinen vetoomus, jonka esitämme Ranskan hallitukselle.
Haluaisin kuitenkin ottaa tässä kaksi asiaa esille.
Yhtäältä haluan tuoda esiin sen välttämättömyyden, että perusoikeuskirjaan laaditaan asuinpaikkaan perustuva Euroopan kansalaisuuden käsite.
On tärkeämpää kuin koskaan aikaisemmin välttää sellainen tilanne, jossa Euroopassa elää rinnakkain eri henkilöluokkia, joilla on erilaisia oikeuksia.
Miten voisimme esimerkiksi hyväksyä, että ne Algerian kansalaiset, jotka ovat työskennelleet ja maksaneet veroja Ranskassa jo 30 vuotta, eivät voisi äänestää jäsenvaltioiden kunnallisvaaleissa, vaikka niihin voivat osallistua ne unionin kansalaiset, jotka ovat asuneet kuusi kuukautta toisessa Euroopan unionin jäsenvaltiossa?
Tässä perusoikeuskirjassa on tehtävä kaikki mahdollinen, jotta Euroopan kansalaisuuden määritelmämme saataisiin kehittymään niin, että se perustuisi asuinpaikan käsitteeseen.
Jotta määrittelemämme oikeudet voisivat olla perustavia, niitä on sovellettava kaikkiin henkilöihin.
Toisaalta haluaisin korostaa, että perusoikeuskirjaan on kiireellistä sisällyttää tietokoneistettujen henkilötietojen tehokas suojelu.
Euroopan parlamentti hyväksyi nimittäin viime kuussa tarkistuksen, jossa vaadittiin eurooppalaisen tietotekniikka- ja vapauskomission perustamista.
Tällainen komissio voisi kuitenkin olla todella olemassa ainoastaan, jos se perustuisi vankkaan oikeudelliseen normiin.
On siis pidettävä huolta siitä, että perusoikeuskirjassa määritetään tiedostojen sisällön rajat, tietojen keruussa käytettävät sallitut keinot ja tietojen käytön yksityiskohtaiset säännöt.
Sitä paitsi tilanteessa, jossa tietyt viestintä- ja vakoilujärjestelmät on tuomittu, meidän on taattava kansalaisten oikeudet suhteessa Euroopan uusiin kehittyviin elimiin, taattava kansalaisten oikeudet parlamentaarisen valvonnan välityksellä, mutta meidän on taattava myös kuluttajien oikeudet Internetissä käytettäviin uusiin markkinointitekniikoihin nähden.
Tässä on kyse 2000-luvun perusvapauksien takaamisen kannalta merkittävistä panoksista.
Arvoisa puhemies, puheestani tulee hyvin erilainen kuin edelliset puheenvuorot, koska haluaisin osoittaa teille, että Euroopan unionin perusoikeuskirja, sellaisena kuin se on Duffin ja Voggenhuberin mietinnössä hahmoteltu, olisi todellisuudessa sellainen peruskirja, jolla vähennettäisiin perusoikeuksia.
Meille nimittäin ehdotetaan tässä mietinnössä tähän asti kansallisella tasolla määriteltyjen kansalaisten oikeuksien kirjaamista yhtenäiseen, yksityiskohtaiseen ja sitovaan eurooppalaiseen peruskirjaan, jonka soveltamista Euroopan yhteisöjen tuomioistuin valvoisi eli siis tulkitsisi.
Minun on korostettava, ennen kuin menen pidemmälle, etten ole varma, että kaikki muut valtioiden tai hallitusten päämiehiä sekä kansallisia parlamentteja edustavat osallistujat valmistelukunnassa, jonka Kölnin Eurooppa-neuvosto perusti alustavan peruskirjaluonnoksen laatimiseksi, ovat samaa mieltä tästä Euroopan parlamentin kannasta.
Puheeni koskee siis tällä hetkellä ainoastaan Duffin ja Voggenhuberin mietintöä.
Perusoikeuksien suojelu, joka on sitä paitsi Euroopassa nykyisin hyvää, sanottiinpa siitä mitä tahansa, on perusoikeuskirjan puolestapuhujille ilmeisesti pelkkä veruke toisen ja puhtaasti ideologisen tavoitteen peittämiseksi eli Euroopan perustuslain alullepanoksi ja ylikansallisen valtion kruunaukseksi, vaikka Euroopan kansat kokonaisuudessaan eivät halua kumpaakaan.
Ja he ovat oikeassa, sillä tämä yksityiskohtainen, sitova ja kansalaisten oikeudet koko Euroopassa yhtenäisesti määrittelevä perusoikeuskirja asettaisi tiukan oikeudellisen peitteen, joka lukitsisi jokaisen kansan sellaisiin sääntöihin, joita tämä ei tuntisi täysin omikseen.
Sanomme, että tällainen perusoikeuskirja vähentäisi kansalaisten oikeuksia kolmesta syystä.
Ensinnäkin se etäännyttäisi kansalaiset heidän paremman suojelunsa verukkeella paikasta, jossa heidän oikeutensa määritetään.
Se heikentäisi tapaa, jolla kansalaiset hallitsevat oikeuksiaan.
Se johtaisi siihen tilanteeseen, ettei jäsenvaltio voisi enää muuttaa kansalaistensa oikeuksia ilman neljäntoista muun jäsenvaltion suostumusta, mikä olisi tukahduttava malli, joka ei sovellu Euroopan luonteeseen eikä etuihin, kuten selitin mietintöön liitetyssä vähemmistöön jääneessä mielipiteessä.
Toiseksi perusoikeuskirja tarjoaisi uuden tekosyyn kansalaisten oikeuksien mielettömälle yhdenmukaistamiselle Euroopassa.
Olen sitä paitsi hämmästynyt siitä, että hallitukset sortuvat tällaiseen.
Eivätkö ne ole ymmärtäneet historian opetuksia?
Haluavatko ne tarkoitan tässä esimerkiksi Ranskan hallitusta tulevaisuudessa hoidettavakseen 20 samanaikaista metsästäjien tilanteen kaltaista ongelmaa?
Lopuksi tällä perusoikeuskirjalla pyrittäisiin kiertämään yhteisöjen ja ensisijaisesti kansallisen yhteisön oikeudet, jotka ovat kansalaisille erittäin arvokkaita, koska juuri kansallisessa yhteisössä ilmenee todellisin ja oikeutetuin demokratia.
Tämä on täsmälleen sitä, mitä kutsuimme oikeuksien vähentämisprosessiksi.
Tämä prosessi kulkisi sitä paitsi vielä paljon luultua pidemmälle, sillä kaikenlaiset kerjääjät ja vähemmistöt ovat alkaneet näyttäytyä, koska he ymmärtävät hyvin, että jos perusoikeuskirja on yhtenäinen ja sitova ja jos se on lisäksi hyväksytty niin sanotun eurooppalaisen demokratian epäilyttävissä oloissa, se voisi tulevina vuosina olla demokraattisen ketjun heikko rengas.
Siksi Unioni Euroopan puolesta -ryhmä on sitä mieltä, että perusoikeuskirjan, jos sellainen laaditaan, olisi oltava erittäin lyhyt ja että siinä olisi esitettävä poliittisen julistuksen muodossa ainoastaan Euroopan valtioiden olennaiset arvot ja perusperiaatteet.
Voisimme sitä paitsi kuvitella, että ehdokasvaltiot liittyisivät siihen jo tämän vuoden lopulla osoittaakseen selvästi kuuluvansa eurooppalaisten arvojen piirin.
Nykyisten jäsenvaltioiden ja tulevien jäsenvaltioiden olisi tässä tapauksessa julistettava perusoikeuskirja yhteisesti.
Arvoisa puhemies, on varmaa, ettei Euroopan valtioita pidä missään tapauksessa pakottaa hyväksymään esittelijä Duffin äsken toivoman jälkikansallisen yhteiskunnan rakentamisen verukkeella yhtenäistä ja sitovaa tekstiä, joka koettaisiin hyökkäyksenä kansallisten demokratioiden valinnanvapauden kimppuun.
Jokaisen valtion on jatkossakin voitava valita vapaasti sääntönsä oman kulttuurinsa ja oman kehityksensä mukaan.
Haluaisimme, että työnsä aloittava hallitustenvälinen konferenssi pitäisi jatkuvasti mielessään tämän kansallisten demokratioiden kunnioittamista koskevan suuren säännön.
Arvoisa puhemies, olen edustamani Pohjois-Italian liigan puolesta todella iloinen huomatessani, että lopultakin pääsemme määrittelemään unionin perusoikeuskirjaa.
Tekisi mieli muistuttaa siitä, että juuri täällä Ranskan maalla muutama vuosisata taaksepäin alettiin laatia ja määritellä näitä oikeuksia, ja vasta Pohjois-Amerikassa samaan aikaan nämä oikeudet kirjattiin valtion perustuslain ensimmäisen kirjan kaltaisiin muodollisiin asiakirjoihin eikä ainoastaan filosofien ja ajattelijoiden teoksiin.
Nyt vaikuttaakin siltä, että Euroopan unioni on jäänyt jälkeen, mutta hukattu aika voidaan ottaa takaisin tämän "perusoikeussäiliön" avulla.
Käytän sanaa säiliö, sillä kyseessä on ilmiselvästi kehys, josta emme tiedä vielä, mitä laitamme sen sisään.
Tietysti mietinnössä on esitetty muutamia tärkeimpiä kohtia, mutta haluaisimme myöhemmin arvioida, millaiseksi lopullinen teksti muodostuu.
Tämän peruskirjan olemassaolo on tärkeää, sillä muista yleissopimuksista ja muista sopimuksista huolimatta ihmisoikeudet ovat koko ajan myös Euroopan unionissa uhattuina; tarkoitan esimerkiksi niitä, jotka haluaisivat Italiassa poistaa valitusmenettelyt rikosoikeudenkäyntien yhteydessä tai vähentää niitä; tarkoitan esimerkiksi oikeutta vapaisiin vaaleihin, joiden merkitys mitätöidään, kun käy esimerkiksi niin, että jonkin unionin maan kansalaisten äänestettyä vapaasti tietyllä tavalla, nämä saavat huomata, että heidän maansa julistetaan pannaan vaalituloksen vuoksi.
Olen sitä mieltä, että kansalaisten oikeutta äänestää haluamaansa ehdokasta on kunnioitettava aina ja kaikessa ryhtymättä sen jälkeen poliittiseen sabotaasiin näiden vaalien perusteella valittuja hallituksia ja maita vastaan.
Eikä kyse ole ainoastaan kansalaisten oikeuksista; olisi hyvä selventää myös yhteisöjen ja kansojen oikeuksia, sillä kansojahan uhkaavat kaiken latistava maailmanlaajuistuminen ja toisaalta paluu keskusvaltaiseen ja tukahduttavaan kansallisvaltioon; mielestämme meidän olisikin pyrittävä kohti kansakuntien Eurooppaa, jossa eri kansakuntien olemassaolo tunnustetaan myös nykyisten jäsenvaltioiden sisäpuolella.
Varsinkin joihinkin rikoslakeihin kirjattuja määräyksiä olisi muutettava, esimerkiksi Italian rikoslain 141 artiklaa, jossa määrätään jopa elinkautinen sille, joka ryhtyy toimiin valtiosta irrottautumisen puolesta.
Tällä en tarkoita sitä, että irrottautuminen olisi välttämättä toivottavaa, mutta vaadin, että irrottautumista kannattavilla on oikeus toimia tämän oikeuden puolesta tietenkin rauhanomaisesti ja väkivallatta, ja tämän oikeuden soveltamisen puolesta, joka on vahvistettu YK:n peruskirjassa, Helsingin konferenssin päätösasiakirjassa ja myös Euroopan unionin perusoikeuskirjassa toivoakseni eräistä rikoslain normeista huolimatta.
Arvoisa puhemies, kuten edellisten vaalien alhainen äänestysprosentti osoitti, Eurooppa ei elä kansalaisten parissa.
Emme voi parantaa tilannetta antamalla kansalaisille perusoikeuskirjan.
Kansalaisten täytyy nähdä, että eurooppalaiset toimielimet todellakin toimivat heidän etujensa mukaisesti eivätkä pelkästään keskity lisäämään omaa valtaansa.
Jos niin tapahtuu, kansalaisten luottamus kasvaa enemmän kuin koskaan voidaan saavuttaa monilla hienoilla julistuksilla tai peruskirjoilla.
Emme kannata pyrkimyksiä siihen, että voidaan saada aikaan kaiken kattava perusoikeuskirja, jossa kaikki tällä hetkellä voimassa olevat perusoikeudet voivat saada paikkansa.
Sellaista asiakirjaa ei voida koskaan saada aikaan, ja sellaiseen pyrkiminen ei voi varmastikaan olla Euroopan unionin tehtävä.
Meidän täytyy pyrkiä Euroopan unionin sisällä yhteistyöhön, joka perustuu kansojen ja valtioiden omien identiteettien kunnioittamiseen.
Perusoikeuksien vahvistamisen täytyy tapahtua siellä, missä niitä voidaan suojella mahdollisimman tehokkaasti ja missä ne sisältyvät yhteiskuntajärjestelmään, eli jäsenvaltioissa.
On myös erittäin tärkeää, että ei puututa perusoikeuksien suojelun ulkopuoliseen valvontaan - Euroopan neuvoston ihmisoikeuksien ja perusvapauksien suojaamista koskevan yleissopimuksen muodossa ja Strasbourgin tuomioistuimen siihen kohdistuvan valvonnan muodossa.
Juridisesti sitova perusoikeuskirja vaikuttaa väistämättä perusoikeuksien juurruttamiseen jäsenvaltioissa ja horjuttaa Euroopan neuvoston ihmisoikeuksien ja perusvapauksien suojaamista koskevan yleissopimuksen ja Strasbourgin tuomioistuimen roolia ja vaikutusvaltaa.
Jos perusoikeuskirja kuitenkin saadaan aikaan, haluaisimme vaatia voimakkaasti, että se koskee ainoastaan unionin toimielimiä.
Siihen täytyy sisällyttää ainoastaan sellaisia artikloja, joissa on järkevä viesti eurooppalaisille toimielimille.
Täytyy jättää pois epämääräiset ohjenormit tai oikeudet sellaisilla politiikan osa-alueilla, joilla unionilla ei ole toimivaltaa.
Sitten lopuksi, perusoikeudet pohjautuvat ihmisarvoon.
Ihmiselämän todellista arvoa ei voida kuitenkaan koskaan todella ymmärtää, jos unohdetaan Jumala - kaiken, myös ihmisen, luoja.
Arvoisa puhemies, tyrmistyneenä siitä, että 14 jäsenvaltiota ovat tuominneet Itävallan jo etukäteen, näen suunnitellun perusoikeuskirjan mahdollisuutena lähentää Euroopan unionia sen kansalaisiin.
Pidän perusoikeuskirjaa siksi myönteisenä.
Laatimalla tämän peruskirjan unioni haluaisi todistaa, että se kunnioittaa kansalaisten oikeuksia ja on huolissaan yksittäisen kansalaisen hyvinvoinnista.
Julkisuudessa on syntynyt kuitenkin samaan aikaan vaikutelma, että Euroopan unioni ei kunnioita edes - jos te niin haluatte - yhden yksittäisen valtion perusoikeutta itsenäiseen hallituksen muodostamiseen.
Julkisuudessa on syntynyt samaan aikaan myös vaikutelma, että yhteisön 14 jäsenvaltiota eivät noudata niiden itsensä päättämää säännöstöä ja loukkaavat solidaarisuusvelvoitteita.
Kysynkin teiltä: miten jäsenvaltioista koostuvan unionin, joka päättää pakotteista asianomaista kuulematta, ilman oikeusperustaa ja ennakkoluulojen pohjalta, on määrä vakuuttaa, että perusoikeudet merkitsevät sille pelkkää lupausta enemmän?
14:n jäsenvaltion päätös on aiheuttanut suurta vahinkoa Euroopan unionin kansalaisten Eurooppa-tietoisuudelle.
Pidän enemmänkin kuin kyseenalaisena sitä, voidaanko näitä vahinkoja kompensoida perusoikeuskirjalla.
Arvoisa puhemies, Euroopan parlamentti, ja myös meidän ryhmämme, on vuosien ajan pyytänyt, että perussopimuksiin sisällytettäisiin Euroopan kansalaisten perusoikeuksien hyvä kuvaus.
Tätä pyydettiin Maastrichtin sopimuksen yhteydessä sekä myös Amsterdamin sopimuksen yhteydessä.
Muistan tässä yhteydessä myös mietinnön, jonka sain laatia yhdessä Duryn kanssa Amsterdamin sopimuksen valmistelemiseksi.
Tämä pyyntö kirjattiin myös jo siihen.
Silloin saavutimme muuten myös ensimmäisen menestyksemme, koska meidän muotoilemamme syrjinnän vastainen artikla otettiin lähes kokonaisuudessaan Amsterdamin sopimukseen.
Myöhemmin Kölnin huippukokouksessa kunnioitettiin myös parlamentin laajempaa pyyntöä.
On ehdotettu kokousta, jotta saataisiin aikaan Euroopan kansalaisten perusoikeuskirja.
Nyt kysymyksenä on ennen kaikkea se, mitä tähän perusoikeuskirjaan täytyy sisältyä ja millainen lainvoima sen täytyy saada.
Jälkimmäisen asian osalta haluan yksiselitteisesti puhua sen puolesta, että perusoikeuskirja sisällytettäisiin perussopimuksiin ja että perusoikeuskirja olisi kansalaisten kannalta sitova eurooppalaisissa tuomioistuimissa.
Meidän ei pidä tuottaa mitään tyhjänpäiväisyyksiä. Kansalaisemme näkevät sellaisten läpi.
Sisällön osalta perusoikeuskirjan täytyy liittyä olemassa oleviin sopimuksiin, kuten Euroopan neuvoston ihmisoikeuksien ja perusvapauksien suojaamista koskevaan yleissopimukseen.
Olen muuten myös sitä mieltä, että unionin täytyy liittyä mahdollisimman pikaisesti tähän sopimukseen.
Perusoikeuskirjassa täytyy joka tapauksessa ottaa huomioon kansalaisten perusoikeudet, poliittiset oikeudet, sosiaaliset oikeudet ja miestäni myös vähemmistöjen oikeudet, ja sen täytyy täydentää sitä, mitä meillä jo on.
Se ei saa olla toistoa.
Siinä yhteydessä täytyy erityisesti tarkastella etukäteen uusia uhkakuvia sekä tiedon että biotekniikan aloilla ja lisäksi ympäristönsuojelua, sillä ihminen on myös osa ympäristöä.
Arvoisa puhemies, vähemmistöjen oikeuksista vaikuttaa tulevan yksi perusoikeuskirjan vaikeimmista osista, ja koska ne ovat olleet menneisyydessä ja ovat myös tulevaisuudessa yksi Euroopan suurimmista ongelmista, vaadin ottamaan vähemmistöjen perusoikeudet mukaan perusoikeuskirjaan.
Toimitan ehkä tästä asiasta vielä itse tekstin.
Arvoisa puhemies, kaikkein tärkeintä kuitenkin on, että perusoikeuskirja saa lainvoiman ja että se sisällytetään perussopimuksiin ja että kansalaisemme saavat varmuuden siitä, että myös Euroopan unioni suhtautuu vakavasti heidän perusoikeuksiinsa ja haluaa puolustaa niitä korkeimpaan tuomioistuimeen asti.
. (IT) Arvoisa puhemies, käytän puheenvuoron peruskirjan sisällyttämisestä perussopimuksiin.
Euroopan parlamentti on ilmaissut selvästi olevansa tämän sisällyttämisen kannalla, sillä se on vakuuttunut siitä, että tämä on keino peruskirjan oikeudellisen merkityksen takaamiseksi ja oikeusturvan lujittamiseksi myös oikeudellisesta näkökulmasta antamalla yhteisöjen tuomioistuimelle asiassa toimivaltaa.
Hallitukset ja Kölnin neuvosto niiden puolesta jättivät asian avoimeksi eivätkä ratkaisseet sitä.
Keskustelu jätettiin avoimeksi siitä, sisällytetäänkö peruskirja perussopimuksiin ja jos niin kuinka.
Mielestämme hallitustenvälisessä konferenssissa on tilaisuus käsitellä asiaa eikä tätä tilaisuutta saa hukata.
Voitaisiin sanoa, että tehtäviä on kaksi ja että ne ovat samansuuntaisia.
Valmistelukunnan kuuluu laatia peruskirjaesitys annetussa ajassa, jotta hallitustenvälisessä konferenssissa voidaan päättää peruskirjan sisällyttämisestä perussopimuksiin; asiasta puheen ollen uskaltautuisin toteamaan neuvoston edustajalle, Portugalin unioniasioista vastaavalle ministerille, että hallitustenvälisen konferenssin on valmistauduttava tähän mahdollisuuteen jo nyt.
Jos peruskirja on valmis, hallitustenvälisessä konferenssissa on päätettävä menettelyistä sen sisällyttämisestä perussopimuksiin.
Kuten tiedetään, Euroopan parlamentin näkemyksen mukaan tämän olisi merkittävä askelta kohti unionin perustuslaillisen luonteen vahvistumista.
Tiedän varsin hyvin, että viime aikoina tähän termiin on alettu suhtautua epäluuloisesti; sitä pelätään käyttää tai ainakin ollaan mieluummin käyttämättä sitä.
Joskus minua hämmentää se, miksi johtamani parlamentin valiokunta on vaihtanut nimensä "toimielinasioiden valiokunnasta" "perussopimusasioiden valiokunnaksi".
Mielestäni tämä on kuitenkin oikea suunta eikä se merkitse missään nimessä sellaisen haamun tai aaveen esiin kaivamista, jolla tarkoitan pyrkimystä eurooppalaiseen supervaltioon; mielestäni mikään ei kyseenalaista kansallisten perustuslakien asemaa, eikä unionin kansalaisuus perustamissopimusten mukaisesti korvaa jäsenvaltiokohtaisia kansalaisoikeuksia vaan täydentää niitä.
Kölnissä hallitukset tekivät rohkean teon käynnistäessään perusoikeuskirjan laatimisen; nyt ne eivät saisi katua sitä, eivätkä vetäytyä takaisin, vaan niiden olisi pystyttävä vastaamaan kaikkiin seuraamuksiin.
Arvoisat kollegat, kun puhutaan perusoikeuksista, puhutaan perussopimusasioista; perusoikeuskirjan sisällyttäminen perussopimuksiin on johdonmukainen seuraus Kölnissä tehdystä kansalaisia koskettavasta päätöksestä ja siitä, miten on mahdollista saada kansalaiset mukaan Euroopan rakentamiseen ja saada heidät hyväksymään unionia koskeva suunnitelma täysin siihen sisältyvine periaatteineen, arvoineen ja toimielinmalleineen.
Arvoisa puhemies, haluaisin ilmaista kannattavani olennaisilta osin jäsen Napolitanon äsken esittämää seikkaa.
Asiaa tarkemmin ajatellen on outoa väittää, että tällaiset suuret toimielimet pystyisivät olemaan olemassa ilman jonkinlaista perustuslakia.
On selvää, että olemme olemassa, ja siksi on selvää, että meillä on jo jonkinlainen perustuslaki.
Kysymys kuuluu: onko meillä asianmukainen perustuslaki, ja minkälaisen perustuslain haluamme?
Sen toteaminen, että tarvitsemme perustuslain, ei tarkoita sitä, että Euroopan unioni tarvitsisi valtioille ominaista perustuslakia, sillä unioni ei ole valtio eikä ole sellaiseksi kehittymässäkään.
Siksipä olemme kaikki yhtä mieltä siitä, että oikeudet olisi tunnustettava unionissa asianmukaisesti, ja että niiden olisi sidottava unionin elimiä ja toimielimiä.
Näiden elimien hallussa voi olla aivan liikaa valtaa, jotta se voitaisiin sallia niille ilman asianmukaista valvontaa, mitä perusoikeuskirja edellyttäisi.
On kuitenkin yksi vaaratekijä.
Eräs onnistuneimmista tapauksista Euroopan historiassa on se, miten yhteisöjen tuomioistuin onnistui lain nojalla rakentamaan käsitystä unionista yhteisönä varsinkin muiden toimielinten ollessa tukossa.
Tavoitteemme tärväytyy, jos luomme sellaisen perusoikeuskirjan, joka johtaa yhteisön tuomioistuimen ylikuormittumiseen, jos kaikki ovat joka viikko matkalla Luxemburgiin nostamaan kannetta.
Meidän on varmistettava, että oikeuksien suojelu tapahtuu pääasiassa kansallisissa tuomioistuimissa ja että unionin tasolla harjoitetaan valvovaa tuomiovaltaa.
Jos emme onnistu siinä, epäonnistumme kaikessa.
Yleissopimuksissahan kyse on valtioiden ja kansalaisten välisestä suhteesta, ja koska EU ei ole valtio, ongelmana on se, että EU entistä enemmän käyttäytyy ja saa valtuuksia kuin se olisi valtio.
Tämä muodostaa aukon perusoikeuksiin ja tämä aukko on tietenkin paikattava.
Innostuksemme tehdä asiat hyvin saattaa kuitenkin aiheuttaa paljon haittaa.
EU on valintatilanteessa.
Pitääkö meidän turvata omat oikeutemme, keskitymmekö vain itseemme ja lähimmäisiimme, vai pitääkö meidän vahvistaa koko Euroopan ihmisoikeuksia?
EU:sta ei saa muodostua olemassa olevien oikeusviranomaisten, esimerkiksi Strasbourgin ihmisoikeustuomioistuimen kilpailijaa.
Sehän heikentäisi tuomioistuinta niin, että siitä olisi haittaa koko Euroopan ihmisoikeustilanteelle.
Käsitykseni mukaan EY:n tuomioistuinta ei pidä sekoittaa perusoikeuksiin liittyviin hankkeisiin.
Sen sijaan EU:n pitäisi ottaa vakavasti Strasbourgissa annetut tuomiot ja sen olisi vaadittava, että nykyiset ja tulevat jäsenvaltiot ratifioisivat Euroopan ihmisoikeuksia koskevan yleissopimuksen, ILO:n yleissopimukset ja olennaiset YK:n yleissopimukset, ja EU:n pitäisi solmia taloudellisia sopimuksia ja tullisopimuksia ainoastaan siinä tapauksessa, että sopimuskumppanit noudattavat näitä yleissopimuksia.
Siten vahvistamme EU:n olemassa olevia sopimuksia, mikä on tärkeää.
Haluaisin yhtyä kollegoihini ja onnitella kumpaakin esittelijää huolimatta siitä, että en ole samaa mieltä kaikesta siitä, mitä he ovat esittäneet ja ehdottaneet.
Heille on annettu mahdoton tehtävä tehdä peruuttamattomasti kulmikkaasta esineestä pyöreä.
Lyhyen puheenvuoroni aikana haluaisin keskittyä erityisesti erääseen seikkaan, jonka edellinen puhuja mainitsi, kuten oikeastaan moni muukin aikaisempi puhuja.
Kyseessä on juuri se mahdollinen konflikti, joka saattaisi puhjeta tämän perusoikeuskirjan ja Euroopan ihmisoikeusyleissopimuksen välille.
Älkäämme unohtako, että jokainen jäsenvaltio on vahvistanut Euroopan ihmisoikeusyleissopimuksen, sisällyttänyt sen osaksi kansallista lainsäädäntöä ja Strasbourgin ihmisoikeustuomioistuimen päätökset sitovat jokaista näistä valtioista.
Euroopan yleissopimus on 50 vuoden aikana tuomioistuimen päätösten myötä kasvanut ja kehittynyt ja siihen on sisällytetty yhteiskunnassa kehittyneitä uusia oikeuksia ja uusia vapauksia.
On myös niin, mikäli jäsenet eivät tiedä sitä, että tiukan oikeudellisen tulkinnan mukaan kaikki unionin lainsäädäntö on jäsenvaltioiden kaikkien perustuslaillisten samoin kuin kaikkien muiden kansallisten oikeudellisten määräysten yläpuolella.
Näin ollen, vaikka onkin tärkeää, että jokainen meistä puolustaa jokaiselle yksittäiselle kansalaiselle, kuten myös kansalaisryhmille, kuuluvia luovuttamattomia vapauksia ja oikeuksia, mielestäni yleissopimuksen sisällyttäminen Euroopan unionin lakiin ja sen täytäntöönpano kansallisten jäsenvaltioiden tasolla olisi perusoikeuskirjan laatimista parempi tapa tarttua asiaan.
Arvoisa puhemies, hyvät kollegat, saavumme tämän perusoikeuskirjaluonnoksen ja parlamentin huomenaamulla käsittelemien muutamien muiden mietintöjen myötä Euroopan rakentamisessa uuteen aikakauteen, sellaiseen dadaistiseen aikakauteen, joka halveksuu todellisuutta ja etsii itselleen alituisesti moraalisia perusteluja.
Te nimittäin hylkäätte ylevyyden ja jalouden, koska te sekoitatte moralismin ja moraalin tiedättekö muuten, että Goethe sanoi, että moralismi on moraalin vastakohta ja oikeudellisen kaavamaisuuden ja oikeuden.
Toivottavasti ymmärrätte, että me emme kyseenalaista ihmisoikeuksien olemassaoloa mutta että ne on otettava huomioon muiden oikeuksien joukossa ja että juuri näiden oikeuksien kokonaisuuden on myötävaikutettava yleisen edun muodostumiseen.
Juuri yleinen etu on poliittisen toiminnan tärkein sääntö eikä ajan henki, viihdeyhteiskunta, mediavalta eikä järjestelmäksi korotettu heikkous. Ihmisoikeudet ovat sitä paitsi vain aihe, tekosyy, jota täällä läsnä olevat puhujat pilkkaavat yleisesti valetaiteilija Duchampin tavoin.
Kyseessä on tekosyy, kun jo tämän peruskirjaluonnoksen otsikossa puhutaan Euroopan unionin ihmisoikeuksista eikä ihmisoikeuksista Euroopan unionissa.
Yritätte laatia johdantoa perustuslakiin, jota on mahdoton löytää, koska olette todellisuudessa umpikujassa ja koska tiedätte hyvin, että Euroopan rakentamisesta on tullut uskomaton tekstien ja julistusten nuhdesaarna.
Sosiaalidemokraatit, jotka unohtavat kansan, kätkeytyvät häpeissään ihmisoikeuksien taakse. Ja vaiteliaista liberaaleista tulee sosiaalidemokraatteja.
Kansa ei kuitenkaan välitä näistä takinkäännöistä ja hylkää ne jonakin päivänä, tai muuten juuri länsimaat katoavat.
Arvoisa puhemies, olemme kuulleet seuraavan kysymyksen useita kertoja tämän keskustelun aikana: mitä hyötyä on perusoikeuskirjasta, kun olemassa on jo yksi ja jopa useita yleismaailmallisia ihmisoikeussopimuksia ja Euroopan ihmisoikeussopimus ja kun ihmisoikeudet on kirjattu jokaisen jäsenvaltion perustuslakiin, ehdokasvaltioiden perustuslakeihin ja yleisesti kaikkien maiden perustuslakeihin, jopa niiden maiden, jotka eivät kunnioita niitä?
Perusoikeuskirjalla ei varmasti paranneta tai vahvisteta ihmisoikeuksia Euroopan unionin sisällä, kuten aikaisemmin on sanottu.
Ei, ja on annettava tunnustus jäsen Berèsille siitä, että hän antoi hetki sitten selvästi jonkin järjen tälle keskustelulle, joka merkitsee aivan perustavaa käännekohtaa Euroopan rakentamisen historiassa: siirtymistä taloudellisesta, kaupallisesta ja markkinoiden Euroopasta poliittiseen ja institutionaaliseen Eurooppaan.
Ihmisoikeuskirja on tietysti ensimmäinen askel tuohon suuntaan, mutta kuten on kaikelle Euroopan rakentamiselle luonteenomaista, lähestymistapa on epäsuora, salamyhkäinen, teennäinen, ja rohkenen sanoa, että se on jopa "jesuiittamainen".
Kysymykseksi ei aseteta perustuslakia eikä sen sisältöä, vaan kysymykseksi asetetaan ihmisoikeuskirja, joka on luonnollisesti perustuslain johdanto, samalla kun on selvää, että perustuslain johdannosta syntyisi mahdollisesti perustuslaki ja sen jälkeen mahdollisesti valtio.
Kiinnostavaa tässä lähestymistavassa ja jäsen Berèsille on annettava toinen tunnustus hänen terävänäköisyydestään ja rehellisyydestään, vaikka olenkin hänen kanssaan täysin eri mieltä tavoitteista, kuten hän tietää on se, että siinä pyritään määrittämään ne periaatteet, joista tulee eurooppalaisten yhteisöjen tai Euroopan unionissa elävien ihmisten yhteisön periaatteita.
Kun jäsen Berès puhuu oikeuksista, joita sovelletaan paitsi unionin kansalaisiin myös läpikulkumatkalla oleviin henkilöihin ja kolmansien maiden kansalaisiin, hän ottaa esille kysymyksen, jota on mielestäni käsiteltävä seikkaperäisesti teksteissä, jotka on annettu ja jotka annetaan tämän parlamentin käsiteltäväksi, nimittäin kysymyksen Euroopan unionissa vallitsevien oikeuksien perustasta.
Onko niiden perustana kansalaisuus siinä merkityksessä, jossa me sen perinteisesti ymmärrämme, ja sen sisältämät oikeudet, jotka luonnehtivat erityisellä tavalla johonkin yhteisöön kuuluvia ihmisiä?
Vai onko kyseessä oikeudet, jotka laajennetaan koskemaan muita henkilöitä kuin varsinaisia kansalaisia, ja liukuminen, tai ainakin sen alkaminen, kansalaisuuteen perustuvasta demokratiasta kohti sellaista demokratiaa, joka perustuu Euroopan unionin alueella asuvien, oleskelevien tai siellä läpikulkumatkalla olevien henkilöiden tasavertaiseen kohteluun?
Tämä on mielestäni kysymys, josta näemme vasta ensimmäiset ilmentymät, mutta minusta vaikuttaa ehdottoman välttämättömältä nähdä nämä ilmentymät, jotta voisimme sitten seurata niiden kehitystä.
Arvoisa puhemies, vaikka onnittelenkin esittelijöitä heidän tekemästään työstä, pelkään kuitenkin, että helvettiin johtava tie on kivetty hyvin aikomuksin, se sanottakoon tästä perusoikeuskirjasta.
Euroopan kansakunnat voivat olla ylpeitä ihmisoikeustilanteestaan; ovatko ne kuitenkaan tarvinneet perusoikeuskirjoja?
Iso-Britannia oli orjuuden vastaisen taistelun kärjessä, mutta ainoa peruskirja, siksi sitä kutsuttiin, joka meillä on koskaan Isossa-Britanniassa ollut, on kuningas Juhanan Runnymedessä vuonna 1215 allekirjoittama peruskirja.
Tietysti poikkeuksiakin on, jopa niin vakavia poikkeuksia, että Euroopan velvollisuutena on tehdä kaikkensa sen varmistamiseksi, etteivät menneisyyden epäinhimilliset teot ja raakuudet enää koskaan toistu.
Tuoko tämä peruskirja kuitenkaan mitään uutta siihen, mitä meillä jo on?
Onko se kaikkien EU:n jäsenvaltioiden ja ehdokasvaltioiden allekirjoittaman ihmisoikeusyleissopimuksen oheen tuleva lisä, vai korvataanko tämä sopimus sillä, vai merkitseekö se taas uutta oikeudellista forumia, jonka ansiosta lakimiehet voivat iloita tuottoisasta mahdollisuudesta valittaa sekä yhteisöjen tuomioistuimeen että ihmisoikeustuomioistuimeen?
Miksi emme tyydy pelkästään perustamissopimuksen 6 ja 7 artiklan nojalla annettavaan ihmisoikeusjulistukseen ilman kantelun mahdollistavaa peruskirjaa?
Voidaanko perusoikeuksia suojella asianmukaisesti sellaisessa tuomioistuimessa, joka on jo nyt liian työllistetty ja julkistaa päätökset usein vasta, kun tapaukset eivät ole enää ajankohtaisia?
Onko tämän perusoikeuskirjan myötä tarkoituksena vain luoda kallis ja hirvittävän hidas korvausautomaatti?
Perusihmisoikeuksien takaaminen on erittäin hyvä aikomus, mutta kantelun mahdollistava ja byrokratiaa aiheuttava peruskirja johtaa varmasti vain ikävyyksiin.
Arvoisa puhemies, miksi tarvitsemme tällaista perusoikeuskirjaa?
Emme selvästikään, kuten jäsen Berthu sen sanoi, eurooppalaisen supervaltion luomiseksi, vaan pikemminkin siksi, että voisimme, kuten jäsen Berès sen kertoi, tehdä tämän päivän ja huomisen kansalaisille selväksi, että olemme tällä hetkellä mukana arvojen yhteisössä: arvojen, jotka perustuvat demokratiaan, vapauteen, tasa-arvoon, solidaarisuuteen ja erilaisuuden kunnioittamiseen. Nämä arvot ja korostan tätä jäsen Garaudille yhdistävät eurooppalaisia yli yhteisön rajojen sekä pohjoisessa, etelässä, idässä että lännessä.
Olennainen kysymys ei ole siinä, tarvitsemmeko tällaista perusoikeuskirjaa vaan siinä, millainen asema sillä olisi oltava.
Jotkut ovat puhuneet sen puolesta, että perusoikeuskirjaan olisi vain kerättävä luettavassa muodossa kaikki tällä hetkellä Euroopan unionissa olevat oikeudet.
Tämä olisi arvokasta harjoitusta: on selvää, että tietoisuuteen ihmisoikeuksista liittyy ongelmia.
Monet kansalaiset eivät ole perillä nykyisistä oikeuksista.
Olisi siis arvokasta laatia sellainen asiakirja, jossa nämä oikeudet tuotaisiin selvästi esiin ja jossa osoitettaisiin selkeästi, missä näitä oikeuksia voidaan harjoittaa ja kuinka.
Jos tavoitteemme yleissopimuksen osalta jäisivät kuitenkin vain tähän, meidän olisi pitänyt jättää se akateemikkoryhmän käsiin, joka olisi rehellisesti sanottuna tehnyt sen 60 poliitikon muodostamaa ryhmää paremmin.
Mielestäni 60 poliitikon ryhmä työskentelee yleissopimuksen parissa, koska velvollisuutemme on etsiä puutteita nykyisistä oikeuksista, etsiä heikkoja kohtia nykyisistä rakenteista ja osoittaa poliittista tahtoa korjata nämä heikot kohdat.
Niinpä peruskirjan on täytettävä kaikki nykyisissä oikeuksissa olevat puutteet, ja sen on oltava Euroopan unionin toimielimiä sitova.
Kuitenkin on selvää, etteivät kaikki oikeudet ole jatkossakaan yhtäläisiä ainakaan täytäntöönpanon osalta.
Tarvitaan kahdenlaisia oikeuksia.
Tarvitaan luettelo niistä oikeuksista, joita puolustetaan suoraan tuomioistuinten kautta, mutta on myös oltava toinen luettelo niistä yleisluonteisista oikeuksista, jotka yhteisön toimielinten ja muiden on otettava huomioon politiikkojensa laadinnassa; jotkin tuomioistuimen kautta ja jotkin vain niin, että ne otetaan huomioon taustalla vaikuttavana arvokkaana pohjana muita päätöksiä tehtäessä.
Selvää on, ja se yhdistää useimpia tässä parlamentissa perusoikeuskirjaa haluavia jäseniä, että asia on sisällytettävä perustamissopimuksiin.
Jos halutaan kansalaisiin ulottuvia vaikutuksia, näiden oikeuksien on oltava mukana Euroopan unionin perustamissopimuksissa.
Arvoisa puhemies, haluan erityisesti kiittää esittelijöitä ja perussopimus-, työjärjestys- ja toimielinasioiden valiokuntaa, että he ovat saaneet aikaan kannanoton siitä, että Euroopan unionin tulee liittyä Euroopan neuvoston ihmisoikeuksia koskevan yleissopimuksen osapuoleksi.
Minä toivon, että tämä kanta säilyy huomenna täysistunnossa, koska se tulee olemaan olennaisen tärkeää, jos halutaan välttää sekaannusta useiden erilaisten perusoikeusjärjestelmien kesken.
Haluaisin ottaa esille kansalaisten poliittisten oikeuksien vahvistamisen tämän perusoikeuskirjan avulla.
Näistä on toistaiseksi mielestäni puhuttu vähemmän.
Jos kuitenkin tarkastelemme sitä, mitä kansalainen tänä päivänä Euroopan unionissa voi tehdä, kuinka hän voi vaikuttaa päätöksentekoon, ei hänellä ole kovin paljon mahdollisuuksia.
Hän voi lähinnä osallistua vaaleihin ehdokkaana ja hän voi äänestää toisessa EU-maassa.
Mutta miksi emme loisi tällä peruskirjalla joitakin uusia instituutioita ja instrumentteja, joilla kansalainen todella voi vaikuttaa?
Miksi esimerkiksi emme tarttuisi ajatukseen siitä, että tietty määrä kansalaisia - sanokaamme kolmesta eri EU-maasta - voisi tehdä kansalaisaloitteen, joka sitten kanavoitaisiin Euroopan parlamentin kautta?
Miksi emme näkisi tulevaisuuteen, että on yhä tärkeämpää, että kansalaiset voivat myös muilla tavoilla osallistua suoraan päätöksentekoon?
Tästä mielestäni löytyisi perusoikeuskirjalle varsin luonteva ulottuvuus, josta toistaiseksi ei ole puhuttu kovin paljon.
Eurooppa joutui kokemaan 1900-luvulla kaksi kauheaa sotaa ja mittaamattomia murhenäytelmiä, mutta samalla olemme voineet havaita, kuinka kehitys on vastustamatta mennyt eteenpäin kansalais-, kulttuuri- ja sosiaaliasioissa.
Työtätekevät joukot ovat oikeuksiensa puolesta taistelemalla saavuttaneet tuloksia ja lujittaneet niitä, ja nämä tulokset ovat demokratian kehittymisen kannalta ratkaisevan tärkeitä.
Siksi on hämmästyttävää ja ikävä yllätys, että tästä asiakirjasta puuttuu täsmällinen ja selvä viittaus niihin sosiaalisiin oikeuksiin, jotka ovat tosiasiassa Euroopassa viime vuosisadalla vahvistuneen laajan demokratiaprosessin merkittävintä antia.
Tarkoitan olennaisen tärkeitä oikeuksia, joita ilman demokratia ei olisi demokratiaa, eli ilman ajatuksen-, sanan-, paino- ja yhdistymisvapautta jne., joiden varaan demokratia rakentuu, mutta näiden perusoikeuksien avulla ja niiden ansiosta on myös päästävä siihen, että sekä vapaus ja että oikeudenmukaisuus otetaan täysimääräisesti huomioon painokkaan ja olennaisuuksiin keskittyvän sisällön avulla.
Täsmällinen ja kiistämätön viittaus oikeuteen tehdä työtä ei saa missään nimessä jäädä puuttumaan tällaisesta asiakirjasta.
Se ei voi puuttua, eikä se saa puuttua.
Tietenkin sosiaaliset oikeudet mainitaan esityksessä, mutta ne on ilmaistava selvästi, niitä on täsmennettävä ja ne on konkretisoitava: tämä koskee oikeutta työhön, terveyteen, koulutukseen, kotiin, eläkkeeseen, eli oikeutta elämään, sillä jokaisen on voitava elää elämänsä yhtäläisten oikeuksien pohjalta niiden vapauden ja tasa-arvon periaatteiden mukaisesti, jotka ovat elähdyttäneet meidän vuosisataista historiaamme.
Tästä syystä pyydän, että Euroopan parlamentti hyväksyisi kollegani Kaufmannin ja minun tämän asian puolesta esittämämme pari selkeää tarkistusta.
- (PT) Arvoisa puhemies, arvoisa neuvoston puheenjohtaja, arvoisa komission jäsen, ainoa todellinen perusasia tässä unionin perusoikeuskirjassa on se, että näennäisen anteliaan kuoren alla siinä pyritään nostamaan perustamissopimukset niin sanotusti perustuslakien asemaan tai jopa suoraan Euroopan valtion yleiseurooppalaiseksi perustuslaiksi.
Ja siksi me vastustamme sitä.
Kyse ei ole peruskirjan sisällöstä.
Olemme kotoisin maasta, jonka perustuslaissa luetellaan maailmaan laajimpiin kuuluvat perusoikeudet.
Ja kuulumme puolueeseen, jota on testattu taistelussa demokratian puolesta ja jossa ihmisoikeuksien tinkimätöntä puolustamista on aina pidetty yhtenä tärkeimmistä asioista.
Mutta vastustamme peruskirjaa, koska mielestämme se on eräänlainen federaatio-ajatuksen Troijan puuhevonen, johon kätkeytyy ennen kaikkea muita raskaita poliittisia ja oikeudellisia seuraamuksia jäsenvaltioille ja Euroopan kansoille.
Mielestämme tällä hetkellä ei ole oikein eikä ennen kaikkea tarkoituksenmukaista horjuttaa tai rikkoa perustamissopimusten tasapainoa.
Aika ja haasteet ovat päinvastoin sellaisia, että meistä on tärkeämpää kuin koskaan puolustaa perustamissopimuksia ja jatkaa kulkua juuri niillä turvallisilla poluilla, jotka meidät tänne asti saatelleet perustajat ovat raivanneet.
Euroopan unionissa ei tarvita perusoikeuskirjaa mitä yksinkertaisimman syyn takia: perusoikeudet eivät ole Euroopan unionille mikään ongelma.
Eurooppa, josta me olemme osa, on jopa suureksi osaksi perusoikeuskulttuurin kehto.
Koska ongelmaa ei ole, peruskirja ei ole ratkaisu. Ja koska se ei ole ratkaisu, se on siis ongelma.
Sitä se on ilmiselvästi, sillä se jakaa meidät kahtia asiassa, josta meidän pitäisi olla yksimielisiä ja myös, koska se aiheuttaisi Euroopan neuvoston ja Euroopan ihmisoikeustuomioistuimen muodostamissa testatuissa ja vakiintuneissa institutionaalisissa puitteissa päällekkäisyyttä ja mahdollisesti hankalan konfliktin Euroopan yleissopimuksen kanssa.
Peruskirja on miinusmerkkinen, ei plusmerkkinen.
Oikea paikka ihmisoikeuksien lujittamiseen on kunkin jäsenvaltion perustuslakia säätävä oikeusistuin.
Ja oikea paikka toimia yhdessä kansainvälisissä oikeusasioissa ja edistää kestävästi ihmisoikeuksia kansainvälisellä tasolla ovat valtioiden mahdollisimman laajalla maantieteellisellä alueella ratifioimat sopimukset ja yleissopimukset.
Tämä tarkoittaa siis ihmisoikeuksien yleismaailmallista julistusta ja Euroopassa Euroopan yleissopimusta.
Meidän on työskenneltävä juuri näissä laajennetuissa kansainvälisissä puitteissa, jotta todella voisimme kansainvälisesti tehostaa valtioiden jo myöntämien oikeuksien antamaa suojaa, emmekä joutuisi tarpomaan polulla, jota kaventaa sen perusoikeuskulttuurin pääpiirteestä, yleismaailmallisuudesta, poikkeava suunta.
Jos Euroopan unioni haluaa todellakin ottaa vertauskuvallisen askeleen tässä asiassa, oikea tie on toinen: sopimuksen Euroopan unionista 6 artiklan kansainvälisten viitetekstien joukkoon on otettava mukaan kaikki 15 jäsenvaltiossa tätä nykyä jo ratifioidut ihmisoikeuksia koskevat sopimukset ja yleissopimukset ja kirjattava ne siten yhteisön säännöstöön.
Tämä olisi todella askel eteenpäin.
Tämä peruskirja on väärä vastaus kysymykseen, jota ei ole esitetty ja siksi siis lisäongelma, jota emme omasta puolestamme halua.
Arvoisa puhemies, " Euroopan kansojen välisen liiton luominen ja unionin ylläpitäminen ja kehittäminen vapauteen, turvallisuuteen ja oikeuteen perustuvana alueena perustuu ainutlaatuisen, yhtäläisen ja loukkaamattoman ihmisarvon yleiseen ja rajoittamattomaan kunnioittamiseen" .
Näin sanotaan käsiteltävänä olevan päätöslauselman B kohdassa.
Pidän suurena edistyksenä sitä, että Euroopan parlamentti on täsmentänyt ihmisnäkemystä ja määritellyt sen sellaiseksi, jolla on vankat juuret Euroopan historiassa, kulttuurissa, kansan keskuudessa ja hengellisissä perinteissä.
Olen sen vuoksi iloinen siitä, että ehdotukseni ainutlaatuisesta, yhtäläisestä ja loukkaamattomasta ihmisarvosta sai tukea perussopimus-, työjärjestys- ja toimielinasioiden valiokunnassa. Yhteisen ihmisnäkemyksen on nimittäin oltava se lähtökohta, jonka avulla voimme perustella EU:n hellittämättömän, maailmanlaajuisen kuolemanrangaistuksen vastaisen taistelun, elämän puolesta käytävän taistelun ja kiduttamisen, naiskaupan sekä seksuaalisen väärinkäytön vastaisen taistelun.
Kansalaisina meillä on kansalaisvapauksia ja -oikeuksia, mutta meillä on myös velvollisuuksia.
Pidän sen vuoksi myönteisenä, että laatimaani E kohtaan on lisätty velvollisuudet.
Haluan muistuttaa myös PPE-DE-ryhmän laatimista tarkistuksista, nimittäin tarkistuksista 24 ja 25, joista äänestetään huomenna.
Lopuksi haluan tuoda esiin sen, että Euroopan parlamentin naisten oikeuksien ja tasa-arvoasioiden valiokunta ilmoitti marraskuussa 1999 antamassaan lausunnossa, että perheellä ei ole mitään erityisoikeuksia vaan että olemassa on vain henkilökohtaiset oikeudet.
Tämä lausunto on täysin ristiriidassa perheen oikeuksia käsittelevien YK:n ja Euroopan neuvoston laatimien ihmisoikeuksia koskevien peruskirjojen kanssa.
Arvoisa puhemies, asioiden edetessä hyvin kankeasti Euroopan parlamentissa ei ilmene useinkaan tilaisuutta olla kerrankin yksinkertaisesti iloinen.
Tänään on kuitenkin siihen tilaisuus, kun on kyse kollegoiden Duff ja Voggenhuber mietinnöstä.
Haluaisin korostaa tässä yhteydessä ennen kaikkea mietinnön esittelijöiden järkähtämättömyyttä, jolla he ovat seuranneet tavoitettaan.
Myös täällä parlamentissa on havaittavissa liian usein, että neuvoston ja komission ylivoima ja määräykset toteutuvat kaikista sanallisista vakuutteluista huolimatta, ja kansallisten puolueiden ja hallitusten edut tunkevat läpi liian usein myös täällä parlamentissa.
Duff ja Voggenhuber ymmärtävät itsensä sitä vastoin aidoiksi eurooppalaisiksi parlamentaarikoiksi, jotka ajavat yhteiseurooppalaisia etuja.
Me voimme siten hyväksyä huomenna mietinnön, jonka kantavana voimana on se perusajatus, että Euroopan unionin perusoikeuksien toimeenpanijana on oltava tietysti Euroopan parlamentti eikä hallitukset, ja voimme saavuttaa menestystä vain sellaisella käsityksellä omasta roolistamme.
Jos Euroopan kansalaiset voivat olla koskaan tyytyväisiä tähän perusoikeuskirjaan, niin vain kahdella ehdolla: peruskirjan on ensinnäkin sisällettävä jotakin olennaista ja toiseksi sen on oltava oikeudellisesti sitova.
Ällistyneenä ja pettyneenä joudumme kuitenkin seuraamaan erityisesti tätä tarkoitusta varten perustettua valmistelukuntaa, jonne on kerääntynyt tosin paljon toimivaltaa, mutta niin vähän rohkeutta.
Niinpä käsiteltävänä oleva mietintö voidaan kuitenkin ymmärtää myös kehotuksena kokoukselle: uskaltakaa sentään tehdä vihdoin jotain!
Uskaltakaa sisällyttää peruskirjaan innovaatioita, myös ja erityisesti informaatio- ja bioteknologian alalla, mutta myös naisten ja miesten yhtäläisten mahdollisuuksien tai ympäristönsuojelun kohdalla!
Uskaltakaa myös ottaa kansalaisyhteiskunta todella mukaan perusoikeuskirjan laatimiseen sen sijasta, että vain puhutte siitä lasisessa parlamenttipalatsissa, ja uskaltakaa sisällyttää perusoikeuskirjaan esimerkiksi Kansainvälisen työjärjestön yhteydessä sovitut kansainvälisen työoikeuden normit!
Perusoikeuskirja olisi juuri se väline, joka muovaa Euroopan sielua ja voisi vahvistaa yhteistä eurooppalaista identiteettiä.
Miksi EU:n hallitukset toimivat niin ripeästi vain edistäessään taloudellisia uudistuksia, ja niin epäröivästi, kun on kyse poliittisista oikeuksista?
Eivätkö ne sitten huomaa, että tämä Eurooppa murenee, jos edistämme vain yksipuolisesti taloutta, mutta emme poliittisia perusoikeuksia?
Tietoisesti itävaltalaisena haluaisin siksi huutaa hallituksille: herätkää ja antakaa perusoikeuksille mahdollisuus omien etujenne nimissä!
Tässä mielessä toivon käsiteltävänä olevalle mietinnölle ylivoimaista enemmistöä huomenna täällä täysistunnossa.
Haluan sanoa, että perusoikeuskirja on tervetullut ja tarpeellinen, ja että riittää, että selvitämme nämä kolme edessä olevaa ansaa.
Ensimmäinen ansa on se, että tästä tulee pr-teksti - ja Euroopan unionissa olemme nähneet monia sellaisia, esimerkiksi työllisyyden alalla -, eikä sillä ole oikeudellista ulottuvuutta, sitovuutta, eikä kansalaisella ole mahdollisuutta vaatia oikeuksiensa täytäntöönpanoa tuomioistuimissa.
Toinen vaara on se, että siitä tulee veruke sille, että Euroopan unioni ei edelleenkään sitoudu kansainvälisten elinten peruspäätöksiin ja -säännöksiin, joita ovat esimerkiksi Euroopan ihmisoikeussopimus tai ILOn eri päätökset.
Kolmas vaara on, että laaditaan yleinen perusoikeuskirja, joka on karkea keskiarvo ja joka lopulta heikentää edistettäviä ihmisoikeuksia, joita eri maissa on jo saavutettu.
Esimerkiksi yhdessä maassa lapsilla on oikeus ilmaiseen koulutukseen ja yleismaininta oikeudesta koulutukseen Euroopan unionin peruskirjassa voi olla ensimmäinen askel, joka heikentää tätä oikeutta.
Jos näistä kolmesta ansasta selvitään, jos tässä peruskirjassa suhtaudutaan vakavasti sosiaalisiin oikeuksiin, jos se on avoin Internetin, uusien tekniikoiden ym. asettamia vaatimuksia kohtaan ja jos se pätee kaikkien Euroopan asukkaiden kohdalla, silloin sillä voi olla myönteinen vaikutus.
Arvoisa puhemies, hyvät parlamentin jäsenet, perusoikeuksilla, kansalaisilla, vapaudella ja ihmisoikeuksilla on Euroopassa pitkä perinne.
Nykyaikaisten perusoikeuksien pohjana ovat englantilainen Magna Carta -vapausasiakirja vuodelta 1215, Petition of Rights , oikeuksien anomus, vuodelta 1628, Habeas Corpus -asiakirjat vuodelta 1679, Bill of Rights vuodelta 1689 ja lopulta Ranskan suuren vallankumouksen ihmisoikeuksien julistus.
Perusoikeuksien konstitutionaalinen takaaminen yleistyi menneiden 200 vuoden aikana erityisesti näiden klassisten perusoikeuksia käsittelevien asiakirjojen vaikutuksesta.
2000-luvun Euroopan on nyt koottava yhteen jäsenvaltioiden nykyiset perusoikeudet ja Euroopalle tärkeät perusoikeuksien osat.
Perusoikeudet, kuten uskonnon-, kokoontumis- ja yhdistymisvapaus, ovat loukkaamattomia ja luovuttamattomia oikeuksia, jotka suojelevat kansalaista valtion väliintulolta.
Euroopan osalta perusoikeuskirjan on määrä suojella Euroopan unionin kansalaisia siltä, että eurooppalaiset toimielimet kajoavat ja puuttuvat kansalaisten perusoikeuksiin.
Ryhmämme toivoo lisäksi, että kirjoitettu eurooppalaisten perusoikeuksien luettelo antaa eurooppalaiselle yhdentymisarvolle vahvemman oikeudellisen ja eettisen perustan sekä voi edistää yhteisön suurempaa avoimuutta kansalaista kohtaan ja kansalaisen mahdollisuuksia ymmärtää yhteisön toimintaa.
Aivan erityisen tärkeää meidän ryhmällemme on se, että eurooppalainen perusoikeuskirja ei saa millään tavalla korvata tai loukata jäsenvaltioiden ihmisoikeuksia koskevaa lainsäädäntöä.
Kiivasta keskustelua käytiin vaatimuksesta, jonka mukaan Euroopan unionin pitäisi liittyä Euroopan neuvoston vuonna 1950 tekemän ihmisoikeuksien ja perusvapauksien suojaamista koskevan yleissopimuksen sopimuspuoleksi.
Euroopan neuvoston yleissopimus on nyt 50-vuotias.
Meidän ryhmämme vastustaa unionin liittymistä yleissopimuksen sopimuspuoleksi ensinnäkin siksi, että sopimus on ristiriidassa nykyisten eurooppalaisten sopimusten kanssa, mutta ennen kaikkea myös siksi, että me tarvitsemme Euroopan unionia varten oman perusoikeuksia koskevan luettelon, joka heijastaa nykyistä vakaumuksen tilaa.
Tämä merkitsee kuitenkin samalla sitä, että meidän on käsiteltävä pelkästään klassisia perusoikeuksia ja vältettävä peruskirjan laajentamista koskemaan myös sosiaalisia ja taloudellisia perusoikeuksia, joita ei voida panna toimeen Euroopan tasolla.
Kiitän mietinnön esittelijöitä heidän mittavasta työstään ja toivon, että Euroopan parlamentin pohdinnat löytävät tiensä Euroopan unionin perusoikeuskirjan valmistelukunnan neuvotteluihin.
Arvoisa puhemies, mietinnön esittelijät Duff ja Voggenhuber sekä myös perussopimus-, työjärjestys- ja toimielinasioiden valiokunta ovat tehneet hyvää työtä.
Itse mietintö on hyvä, koska siinä välitetään keskeinen sanoma, mutta ei mennä niin pitkälle, että Euroopan unionin perusoikeuskirjan valmistelukunnan työ tehtäisiin jo etukäteen.
Vaalin siksi toivetta, että tämä mietintö hyväksytään huomisessa täysistunnossa siinä muodossa, jossa olemme sen laatineet perusoikeuksia käsittelevässä valiokunnassa.
Toivoisin kuitenkin tarkistusta yhteen kohtaan.
Olen esittänyt tästä kohdasta myös tarkistusehdotuksen ryhmäni nimissä.
Se koskee tänään useaan otteeseen käsiteltyä aihetta eli Euroopan unionin liittymistä Euroopan ihmisoikeusyleissopimuksen sopimuspuoleksi.
Tämä unionin liittyminen Euroopan ihmisoikeusyleissopimuksen sopimuspuoleksi oli aiemmin tärkeä tavoite.
Se oli tärkeä ja oikea tavoite aiemmin niin kauan kuin tarkoitus ei ollut luoda omaa itsenäistä perusoikeuksia käsittelevää luetteloa Euroopan unionin tasolla. Näin ollen se oli toiseksi parhaana ratkaisuna erittäin paljon tyhjää parempi.
Yleissopimus ei ole kuitenkaan se tie, jota me haluamme ja meidän pitäisi kulkea Euroopan tulevaisuudessa.
Kaikella kunnioituksella ihmisoikeusyleissopimusta kohtaan - me tarvitsemme enemmän!
Me tarvitsemme oman perusoikeuskirjan, joka sisältää meidän vastauksemme oman aikamme kysymyksiin.
Meidän vastauksemme on klassis-liberaalisten oikeuksien, asianmukaisen taloudellisten oikeuksien muodostaman kokonaisuuden sekä Euroopan unionin kansalaisten sosiaalista perusvälineistöä ja sosiaalisia oikeuksia koskevien kysymysten hyvien ratkaisujen välinen tasapainoinen suhde.
Euroopan ihmisoikeusyleissopimus ei täytä tätä tehtävää.
Se ei voi täyttää sitä, koska se syntyi 1950-luvulla täysin erilaisissa poliittisissa ja sosiaalisissa oloissa.
Näin ollen meidän kaikkien on aika vaatia omaa perusoikeuskirjaa koskevaa rakentavaa työtä.
Euroopan unionin perusoikeuskirjan valmistelukuntaa, näitä 62 poliitikkoa, joista jäsen David Martin puhui, vaaditaan hoitamaan tämä työ.
Tukekaamme heitä tässä työssä!
Arvoisa puhemies, ihmisoikeuskirjan laillinen tavoite on suojella kansalaisten perusteltuja oikeuksia, odotuksia ja pyrkimyksiä hallitusten, liike-elämän ja toisten kansalaisten pakkotoimilta; ja on tietenkin oikein, että ihmisiä suojataan täten unionin toimielimiltä ja niiden toimilta.
Kuitenkin on jo sanottu, että tärkein asia ei ole perusoikeuskirjan olemassaolo vaan kansalaisten asianmukainen suojelu, ja ne keinot, joiden avulla kansalainen nykyään saa tällaisen suojan, vaihtelevat eri jäsenvaltiossa.
Yhteisön normaalin lainsäädännöllisen prosessin näkökulmasta olen hieman yllättynyt, ettei katsottu tarpeelliseksi pyrkiä tähän kunkin jäsenvaltion olemassa olevien laillisten ja hallinnollisten mekanismien kautta.
Toisin sanoen tätä politiikkaa olisi toteutettava direktiivin eikä asetuksen pohjalta.
Olin esimerkiksi äskettäin puheissa joidenkuiden varsin kokeneiden pääraatimiesten kanssa Saksassa, ja heille oli selvää heidän maansa historian ja perinteiden pohjalta, että nämä asiat olisi sisällytettävä oikeudelliseen peruskirjaan.
Kuitenkin kotimaassani perinteet ovat varsin erilaiset, minkä pääministerimme tekikin selväksi, eikä Yhdistyneessä kuningaskunnassa ole tapana suojata kansalaisten oikeuksia tällä tavalla.
Me toimimme eri tavalla emmekä yhtään tehottomammin.
Mielestäni on varsin merkityksellistä, että nykyinen Yhdistyneen kuningaskunnan sosialistinen hallitus on sitoutunut siihen, että peruskirjasta ei tule oikeudellista eikä sitä uloteta koskemaan niitä oikeuksia, jotka eivät sisälly nykyisiin perustamissopimuksiin.
Arvoisa puhemies, niiden maiden kannalta, joilla on pitkät perinteet suoraan, oikeudellisesti velvoittavista peruskirjoista, ehdotetun kaltainen kehitys ei merkitse dramaattista muutosta.
Kuitenkin niille, joilla näitä perinteitä ei ole, kyse on varsin radikaalista askeleesta; aionkin samalla seurata varsin tarkasti Yhdistyneen kuningaskunnan suhtautumista, eli sitä, mitä siellä asiasta sanotaan ja mitä asiassa tehdään.
Arvoisa puhemies, joistakin perusoikeuskirjan ympärillä käydyistä keskusteluista on syntynyt vaikutelma, että sanasta perhe on tulossa poliittisesti epäkorrekti käsite Euroopan unionissa. Niin ahkerasti jotkut ryhmät ovat siivoamassa tätä sanaa pois.
YK:n ihmisoikeuksien yleismaailmallisessa julistuksessa, yleissopimuksessa lasten oikeuksista, Euroopan neuvoston sosiaalisten oikeuksien asiakirjassa ja Euroopan parlamentin päätöslauselmassa julistuksesta perusoikeuksista ja vapauksista on päädytty selkeisiin muotoiluihin, joissa todetaan erityinen tarve suojella perhettä.
Valitettavasti kaikki eivät näe asiaa tällä tavoin, vaan naisten ja perheiden oikeuksien välillä nähdään mielestäni tarpeeton ristiriita, joka pyritään sovittamaan hylkäämällä perheet sen sijaan, että etsittäisiin radikaalisti uudenlaista ja tasa-arvoista eurooppalaista perhepolitiikkaa.
Näin menetellen perhearvot ovat joutumassa yhteiskunnassa vääriin tai ainakin yksipuolisiin käsiin.
Uusoikeisto on omimassa ne ja kiipeilee niiden avulla moraalisen omahyväisyyden ylängöillä.
Siksi teema kyllästyttää monia.
Katson kuitenkin, että Euroopan parlamentilta olisi suuri virhe hyväksyä tämä kehitys.
Perheet liittyvät kiinteästi eurooppalaiseen yhteiskuntakäsitykseen.
Monien muiden tavoin kristillisdemokraatit haluavat yhteiskuntaa, jossa sekä vapaus että vastuu kohtaavat.
Minä näen, että se on perheiden yhteiskunta, sillä yhteisvastuun ja solidaarisuuden oppiminen on vaikeaa, jos sitä ei opi pienessä lähiyhteisössä.
Yhteiskunta voi olla oikeudenmukainen, mutta se ei voi koskaan rakastaa.
Siihen sen syli on liian kylmä ja käsi liian lyhyt.
Silti juuri tämä rakkaus on terveen yksilökehityksen ehto.
Eikä Euroopalle ole mitään hyötyä edistyksellisistä perusoikeuksista, jos yhteiskunnan jäsenet eivät halua niitä kunnioittaa.
Siihen sosiaalistuminen tapahtuu yhä edelleen perheissä.
Ei siis ole kansojen Eurooppaa ilman perheiden Eurooppaa.
Perheet tarvitsevat tunnustusta, rohkaisua ja toimintavapautta tehtävässään sekä turvaa yhteiskunnan mielivallalta aivan samoin kuin yksilöt.
Tältä osin muualla säädetyt perheitä koskevat oikeudet ja suoja on toistettava Euroopan unionin perusoikeuskirjassa.
On selvää, että ihmisten, varsinkin niiden ihmisten keskuudessa, jotka valitsivat minut, on suuri pelko siitä, että tämä perusoikeuskirja polkee alleen kansalliset perustuslait varsinkin perusinstituutioita, kuten perhettä, avioliittoa sekä syntyneen ja syntymättömän elämän suojelua koskevan tuen ja suojelun osalta.
On hyvä muistaa, että Euroopassa on ollut kautta historian yhtenevä kanta perheen ja avioliiton tukemisen ja suojelun tärkeydestä.
Tätä on vaalittu kaikkien jäsenvaltioiden perustuslaeissa sekä niiden valtioiden perustuslaeissa, jotka liittyvät Euroopan unioniin sen laajentuessa.
Voin esitellä teille kommunismin jälkeistä aikaa elävien Itä-Euroopan valtioiden perustuslait, joissa turvataan perhe ja avioliitto.
Suhtaudun myönteisesti siihen, että perusoikeuskirjassa viitataan perhe-elämään.
9 artiklan ensimmäisessä osassa todetaan, että jokaisella on oltava oikeus perheen perustamiseen.
Sen innoittajana sanotaan olevan Euroopan ihmisoikeusyleissopimuksen 12 artikla, jossa sanotaan, että "avioliittoiässä olevilla miehillä ja naisilla on oikeus mennä avioliittoon ja perustaa perhe tämän oikeuden käyttöä säätelevien kansallisten lakien mukaisesti".
Yhteiskunta ei tunnusta avioliiton asemaa moraaliselta pohjalta vaan rationaaliselta pohjalta, eli sen merkityksen vuoksi, joka avioliitolla on yhteiskunnan sosiaalisen ja taloudellisen vakauden sekä tulevien sukupolvien kasvatustehtävän kannalta.
Parhaiden käytäntöjen mukaisesti ja vaikka perheen määrittely on yhä vaikeampaa ja vaikka tarvitsemmekin paljon herkkyyttä ja myötäelämisen kykyä tällä alalla emme saisi luopua perinteisestä perheyksiköstä sellaisena mallina, johon kannattaa pyrkiä, vaan meidän olisi pikemminkin puolustettava sitä.
9 artiklan 3 kohdassa todetaan, että unionin on varmistettava lasten suojelu.
Sen pohjalta voisimme lisätä jatkoksi Yhdistyneiden Kansakuntien yleissopimuksen lasten oikeuksista.
Kannatan tätä, mutta olisin vahvasti sitä mieltä, että meidän olisi sisällytettävä 3 kohdan sanamuotoon, että ensiksikin ja ennen kaikkea unioni aikoo tukea perhettä lasten ensisijaisena ja luonnollisena kasvattajana ja suojelijana, mikä sen velvollisuutena onkin.
Unionin olisi oltava johtavassa roolissa vasta, kun perhe ei pysty suoriutumaan velvollisuudestaan.
Kuten yleissopimuksessa sanotaan, perheelle olisi annettava sen tarvitsema suojelu ja tuki yhteiskunnan perusyksikkönä ja sen jäsenten, varsinkin lasten kasvun ja hyvinvoinnin kannalta tärkeänä luonnollisena ympäristönä, jotta se pystyy suoriutumaan täysin yhteisössä sille kuuluvasta vastuusta.
Arvoisa puhemies, hyvät parlamentin jäsenet, Euroopan unionin puhemiehistö on sitä mieltä, että perusoikeuskirjan laatiminen on mitä tärkein askel poliittisen unionin tulevaa kehitystä palvelevan arvoyhteisön luomisessa.
Monet kysyvät, mihin pisteeseen asti meidän on mahdollista vakiinnuttaa noihin samoihin arvoihin ja periaatteisiin pohjautuva malli, joka takaisi unionin kaikille kansalaisille heidän samaan kansalaisyhteisöön kuulumistaan vahvistavat oikeudet.
Jo tänään täällä on kysytty, minkä takia haluamme olla yhdessä ja unohtaa suuret eromme sekä vahvistaa meidät kaikki yhdistävän asiakirjan.
Tämä onkin eurooppalaisen identiteetin suuri kysymys, joka on keskeinen syy siihen, että olemme, myöskin yhdessä, tässä suuressa talossa, jonka Euroopan unioni muodostaa.
Vuosikymmenten myötä ja käytyämme läpi useita kriisejä ja traumoja määrittelimme vähitellen haluavamme elää maailmassa, jonka arvoja ovat vapaus, demokratia ja oikeusvaltion kunnioittaminen.
Vuosien kuluessa muunlaisessa Euroopassa eläville on osoitettu, kuinka ylivoimainen on tämä vapauksiin perustuva malli, johon elämämme pohjautui joissakin Euroopan maissa ja joka sitä paitsi perustuu mantereella vallinneeseen suvaitsevaisuuden ilmapiiriin, joka vielä nykyäänkin on sellaisenaan osa eurooppalaista hanketta.
Noiden ajatusmallien voitto ja joitakin eurooppalaisia yhteiskuntia leimanneen totalitaarisen aikakauden loppu synnytti uuden tilanteen, johon meidän on vastattava.
Mielestämme kyse on paitsi vastuusta myös johdonmukaisuudesta.
Euroopan unionin laajentuminen muihin maihin, mikä on eettisesti ja strategisesti ajatellen välttämätön pakko mantereen vakauden ja rauhan kannalta, tuo keskuuteemme hyvin erilaisia poliittisia kulttuureita ja monissa tapauksissa nuoria ja melkoisen vakiintumattomia rakenteita ja instituutioita.
Niin näille valtioille kuin niillekin niistä valtioista, joissa taistellaan nyky-yhteiskunnan rakenteiden kannalta keskeisten periaatteiden puolesta, on tärkeää, että nämä periaatteet sisällytetään yhteisön säännöstöön, jota ne noudattavat liittymisensä jälkeen.
Älköön kuitenkaan ajateltako, että tämä ajatus peruskirjasta tai periaatteiden joukosta on vain eräänlainen suojamekanismi uusia jäseniä vastaan, eräänlainen vahvistuskeino ulkopuolisia vastaan.
Äskettäiset tapahtumat todistavat että se, mitä me pidämme vakaana ja pysyvänä omissa maissamme, 15 maan unionissamme, voi tietyissä oloissa paljastua paljon olemattomammaksi kuin olisi toivottavaa, kun on ratkaistava ongelmia, jotka niin usein ovat yksinkertaisia, mutta toisinaan taas repivät vanhoja haavoja auki.
Perusoikeuskirja ei kuitenkaan korvaa sitä perustuslaillista suojaa, joka jokaisella meistä on omassa maassaan.
Tämä järjestelmällisesti perusoikeuskirjaa vastaan käytetty myytti on murrettava, jotteivät ne toissijaisuuden periaatteen suojiin pakenevat, jotka eivät halua kantaa vastuutaan Euroopan kansalaisina, käyttäisi sitä verukkeenaan.
Kyse on sitä vastoin arvonlisäyksestä, eräänlaisesta eurooppalaisesta lisäturvasta, joka toimii uudenlaisen kansalaisuuden välineenä.
Arvoisa puhemies, meidän on onnistuttava ratkaisemaan täällä muutamia ongelmia, joihin yleissopimuksesta käytävässä keskustelussa on alettu törmätä mitä luulen tulevaisuudessa tapahtuvan yhä useammin, ja haluaisin painottaa, että esitän huomioni neuvoston nimissä, en välttämättä oman maani, jonka näkemysten tästä asiasta voisin sanoa olevan melkoisen kunnianhimoisia.
Ensimmäinen kysymys koskee tuomiovaltaa: on varmistettava se, että molemmat merkitykselliset tuomioistuimet, jotka voivat tässä hankkeessa joutua keskenään toimivaltaristiriitaan, ovat keskenään täysin yhteensopivia.
Kyse on todellisesta ongelmasta, josta meidän kaikkien on syytä olla tietoisia.
Emme voi ottaa sitä riskiä, että tämän peruskirjan laatimisesta syntyisi uusi epävarmuustekijöitä sisältävä oikeudellinen alue.
Olemme ottamassa tehtäväksemme kansalaistemme oikeuksien tekemisen läpinäkyvämmiksi, ei heidän kietomistaan oikeudellisten ristiriitaisuuksien verkkoon, joka voisi lisätä hämmennystä.
Tämä kysymys johtaa meidät ongelmaan, joka on noussut Amsterdamin jälkeen jälleen kerran esiin, eli unionin liittämiseen osaksi Euroopan ihmisoikeuksia koskevaa yleissopimusta.
Toinen kysymys koskee sitä, miten määritellään ne ihmiset, joita peruskirja koskee: puhummeko niistä, joilla on jokin unionin kansalaisuuksista vai niistä, jotka oleskelevat unionin alueella?
Tämä on erittäin keskeinen kysymys.
Ja meidän on hyväksyttävä vastauksemme kaikki seuraukset sitä suuremmalla syyllä, kun joukossamme on monia, joiden mielestä peruskirjan varsinaisena kohteena ovat jopa pelkästään toimielimet.
Kolmas ja elintärkeä kysymys liittyy oikeuksien laatuun: kuinka pitkälle haluamme mennä?
Riittävätkö meille perusperiaatteet, eräänlainen Euroopassa oikeina pidettävien periaatteiden yhteinen nimittäjä, vai olemmeko kunnianhimoisempia ja otamme mukaan Euroopan unionin nykypäivään liittyviä moderneja ulottuvuuksia?
Kansalaistemme haluna ei vaikuta olevan ainoastaan taloudellisten ja yhteiskunnallisten oikeuksien, vaan myös uudenlaisten, nykyaikaisen kansalaisuuden elementteinä esitettyjen oikeuksien vahvistaminen unionissa.
Kuinka pitkälle unioni on valmis menemään?
Lopuksi neljäs kysymys, joka on ehkä se kaikkein tärkein: käymme keskustelua, jossa jotkut puolustavat näkyvästi pelkästään julistavaa tekstiä, eräänlaista poliittista viittaa.
Mutta eikö ole niin, että ilmaan minkäänlaista pakottavaa elementtiä perusoikeuskirja jää vain pelkäksi periaatteiden määrittelyksi, jolla ei ole mitään merkitystä?
Eikö ole niin, että mikäli me laadimme perusoikeuskirjasta yksinomaan julistavan, me yritämme puhtaasti ja yksinkertaisesti pelastaa kasvomme tässä kysymyksessä, joka saisi ehkäpä poliittisesti korrektin, mutta unionin nykyistä olemusta hyödyttämättömän vastauksen?
Arvoisa puhemies, hyvät jäsenet, on olemassa vielä yksi uusi realiteetti, jota emme voi jättää huomiotta ja joka tämän puheenjohtajavaltion mielestä osoittaa selvästi, että meidän on työskenneltävä tosissamme perusoikeuskirjan laatimiseksi: tarkoitan sitä, että Amsterdamin sopimuksen puitteissa käynnistimme kunnianhimoisen hankkeen laajan eurooppalaisen vapauteen, oikeuteen ja turvallisuuteen perustuvan alueen luomiseksi.
Euroopan komissio ja jäsenvaltiot päättivät Tampereen ylimääräisessä Eurooppa-neuvostossa käynnistää sisäisen turvallisuuden rakenteiden vahvistusprosessin kansalaistemme jokapäiväisen elämän vakauttamiseksi ja taistella tehokkaasti järjestäytynyttä rikollisuutta, huumausaineiden salakuljetusta ja muuta sisäistä turvallisuutta uhkaavaa toimintaa vastaan.
Nyt on niin, että tuon eurooppalaisen pyrkimyksen kannalta on keskeistä, että koko toiminta, jota sen puitteissa tulevaisuudessa harjoitetaan, pohjautuu selkeisiin periaatteisiin, jotka voivat suojata kansalaisia tuomioistuinvallan välityksellä.
Tämä oli syynä myös siihen, että silloin kun Kölnin Eurooppa-neuvostossa hyväksyttiin ajatus perusoikeuskirjan laatimisesta, mielipiteemme, jonka myös toimme julki, oli se, että peruskirjalla tulisi olemaan unionin tulevaisuuden kannalta keskeinen ja olennainen rooli.
Mikäli periaatteita ei vahvisteta tuolla tavoin, mikäli unioni ei lujita itseään tuollaisen eettisen pilarin avulla, joka tekee siitä uskottavan kansalaistensa silmissä ja joka voi sitä paitsi toimia myös ulkopoliittisten suhteiden mallina ja viitekehyksenä, vaarana on se, että poliittinen keplottelu voimistuu ja arvomaailmamme heikkenee.
Haluaisin tähän asiaan viitaten puhua hallitustenvälisestä konferenssista.
On selvää, että hallitustenvälisessä konferenssissa perusoikeuskirjan laatiminen on keskeinen kysymys itse konferenssin uskottavuuden kannalta.
Puheenjohtajavaltio Portugali on alusta asti ollut selkeästi sitä mieltä, että oli tärkeää varmistaa, ettei konferenssin asialista jäisi ainoastaan eräänlaiseksi laajentuneen unionin vallanjaosta käytäväksi keskusteluksi.
Perusoikeuskirja on tässä yhteydessä, ja tätä mieltä olemme puheenjohtajakauden loppuun asti, tämän konferenssin tuloksen tasapainoisuuden kannalta keskeinen osa-alue, joskin siinä on käsiteltävä myös muita näkökohtia, erityisesti puolustusta ja turvallisuutta.
Arvoisa puhemies, hyvät jäsenet, kaikkien näiden syiden takia neuvosto seuraa kiinnostuneena (ja kiinnittää siihen jatkuvasti suurta huomiota), millaisen perusoikeuskirjaa koskevan päätöslauselman tämä parlamentti hyväksyy.
. (PT) Arvoisa puhemies, hyvät jäsenet, komissio haluaisi aloittaa esittämällä parlamentin jäsen Duffille ja Voggenhuberille runsaat onnittelut heidän esittelemästään erinomaisesta työstä ja siitä, että tässä mietinnössä, josta keskustelemme tänään, korostetaan erästä väistämätöntä seikkaa: perusoikeuskirjan laatiminen avaa, haluttiinpa sitä tai ei, uuden aikakauden yhteisen Eurooppamme rakentamisessa.
Olen vakuuttunut siitä, että tällä tavoin unioni osoittaa Euroopan kansalaisten silmissä kantavansa vastuuta tekemällä poliittisen eleen, jonka avulla pyritään vastaamaan kysymykseen koko Euroopan unionin poliittisesta ja moraalisesta oikeutuksesta tulevaisuudessa.
Kunnianhimo, jota sekä parlamentin jäsenet että neuvoston puheenjohtaja ovat juuri osoittaneet, edellyttää, että ponnistamme voimamme äärimmilleen, jotta perusoikeuskirjan laatimisen valmistelut saataisiin loppuun riittävän ajoissa niiden ottamiseksi mukaan laskuihin, olipa kyse sitten hallitustenvälisestä konferenssista tai valtion- ja hallitusten päämiesten huippukokouksesta tämän vuoden lopussa.
Komissio haluaisi aloittaa korostamalla perusoikeuskirjan laativan valmisteluelimen kokoonpanon merkitystä. On nimittäin niin, että neuvoston perustamassa elimessä on ensimmäistä kertaa yhtä aikaa sekä yhteisön että kansallisten toimielinten edustajia ja niin lakiasäätävältä kuin toimeenpanevalta sektoriltakin.
On varmaa, että tämä yhteisöllisen ja kansallisen tason muodostama kokoonpano (jota minä sanoisin arvostelukykyiseksi) myötävaikuttaa peruskirjahankkeen lujittamiseen yleisön silmissä samoin kuin tällä hetkellä käynnissä olevien valmisteluiden onnistumiseen.
Komissio haluaisi jälleen kerran tehdä parlamentille selväksi neljä keskeistä näkökohtaa: ensimmäinen on se, että komissio on yleisesti ottaen lähestulkoon samaa mieltä parlamentin kanssa niistä tavoitteista, jotka koskevat peruskirjan oikeudellista luonnetta ja sen sisällyttämistä perustussopimuksiin, samoin kuin siihen sisältyvien oikeuksien laajasta kirjosta.
Luulen kuitenkin, että tänään käsiteltävässä mietinnössä korostetaan myös sitä, että on joitakin kysymyksiä, joita käsitellään suoraan suunnitteluelimessä, jolle perusoikeuskirjan luonnostelijat esittävät kysymyksiä, kuten esimerkiksi peruskirjaan sisältyvien oikeuksien luettelo.
On kuitenkin myös muita kysymyksiä, jotka ovat suunnitteluelinten toimivallan yläpuolella ja joita käsittelevät ennen kaikkea valtion- ja hallitusten päämiehet Eurooppa-neuvostossa sekä myös hallitustenvälinen konferenssi.
Itse asiassa komission mielipide on se, että niin kuin Euroopan parlamentin esittelemän päätöslauselman 14 kohdassa sanotaan, peruskirjan oikeudellinen luonne on päätettävä Nizzan Eurooppa-neuvostossa.
Mutta komission mielestä peruskirjaluonnoksen on oltava alkuna selkeälle ja tiiviille tekstille, jota unionin kansalaisten on helppo lukea, mutta samalla sen on oltava oikeudellisesti täsmällistä, jotta se olisi luonteeltaan yhdistävää ja sitovaa.
Komissio on samoin sitä mieltä, että unionin on tultava mukaan Euroopan ihmisoikeuksia koskevaan yleissopimukseen ja että tätä valintaa ei voida tehdä perusoikeuskirjan suunnitteluelimissä, vaan se on tehtävä neuvostossa silloin kuin peruskirjan oikeudellisesta luonteesta päätetään.
Komissio kannatti sitä ensiksi jo vuonna 1979 ja jälleen vuonna 1990.
Myös Euroopan parlamentti kannattaa laajalti ajatusta siitä, että unioni kokonaisuudessaan liitettäisiin Euroopan yleissopimukseen.
On totta, että Euroopan yhteisöjen tuomioistuin arvioi vuonna 1996, ettei yhteisö voisi tulla mukaan Euroopan ihmisoikeuksia koskevaan yleissopimukseen, mutta korostan sen tapahtuneen siksi, ettei perustamissopimuksissa ollut tuohon liittymiseen oikeuttavaa oikeussääntöä.
Tällä hetkellä, kun olemme tarkistamassa perustamissopimuksia ja samaan aikaan luonnostelemassa perusoikeuskirjaa, on kuitenkin mainio hetki vastata kahteen kysymykseen laatimalla peruskirja, jolla on oikeudellista merkitystä ja tekemällä poliittinen päätös Euroopan unionin liittymisestä Euroopan ihmisoikeuksia koskevaan yleissopimukseen.
Haluaisin tehdä täällä selväksi myös toisen ajatuksen.
Siinä, että unionille laaditaan perusoikeuskirja ja että se liitetään Euroopan ihmisoikeuksia koskevaan yleissopimukseen, ei ole minkäänlaista geneettistä ristiriitaa.
Haluaisin päinvastoin muistuttaa jäseniä siitä, että juuri parlamentaarisessa edustajakokouksessa kolme viikkoa sitten poliittisten ryhmien laaja enemmistö äänesti puoltavansa suositusta, jossa ei ainoastaan tunnustettu Euroopan unionin aloitetta perusoikeuskirjan laatimisesta ja kannatettu sitä, vaan suhtauduttiin myönteisesti Euroopan unionin liittämiseen kokonaisuudessaan osaksi Euroopan ihmisoikeuksia koskevaa yleissopimusta.
Lisäksi: suosittelen huolellisuutta unionin perusoikeuskirjan laatimistyön suunnitteluelimien tarkkailijan, eli Euroopan ihmisoikeustuomioistuimen, osuuden lukemisessa.
Tuossa ihmisoikeustuomioistuimen lausunnossa tuomioistuimen edustaja ilmaisee kannattavansa sitä, että unionilla olisi käytössään perusoikeuskirja ja toiseksi sitä, että unioni tulisi mukaan Euroopan ihmisoikeuksia koskevaan yleissopimukseen.
Ja Strasbourgin ja Luxemburgin oikeuskäytäntöjen mahdollisen ristiriidan osalta on hyvä muistaa, että jo nykyään yhteisöoikeudessa eli Euroopan yhteisöjen tuomioistuimessa viitataan aina Euroopan ihmisoikeuksia koskevaan yleissopimukseen ja Euroopan ihmisoikeustuomioistuimen omaan oikeuskäytäntöön, joka toimii Euroopan yhteisöjen ihmisoikeustuomioistuimen perusoikeuksiin liittyvän oikeuskäytännön pohjana.
Tällä tahdon sanoa, että emme puhu mistään vallankumouksesta vaan siitä, että ottaisimme viralliseksi lain kirjaimeksi sen, miten Euroopan yhteisöjen tuomioistuimissa jo nykyään käytännössä suhtaudutaan Euroopan ihmisoikeuksia koskevaan yleissopimukseen ja Strasbourgin tuomioistuimen oikeuskäytäntöön.
Arvoisa puhemies, kahdesta viimeisestä huomiosta, jotka liittyvät oikeuksien luetteloon.
Niiden osalta komissio toistaa jälleen kerran suosivansa sellaista peruskirjaa, johon sisältyisi sekä yhteiskunnallisia ja poliittisia oikeuksia että Euroopan kansalaisuutta koskevia oikeuksia, oikeuksia, joiden luonnostelu perustuisi Euroopan ihmisoikeuksia koskevaan yleissopimukseen.
Niiden olisi kuitenkin aina kun vain mahdollista oltava uudistavia siten, että ne ajantasaistaisivat vuoden 1950 Rooman yleissopimusta ja vastaisivat esimerkiksi tietotekniikan, bioetiikan, miesten ja naisten tasa-arvoisuuden, kaikenlaisen syrjinnän vastaisen taistelun ja erityisesti ympäristönsuojelun ihmisoikeuksille esittämiin uusiin haasteisiin.
Lopuksi sanon, että meidän mielestämme Euroopan unionin perusoikeuskirja ei pyri korvaamaan sen enempää kansallisia perustuslakeja kuin Euroopan ihmisoikeuksia koskevaa yleissopimustakaan.
Sen kohteet ovat selvillä, niitä ovat unionin ja jäsenvaltioiden toimielimet niiden halutessa siirtää yhteisön oikeussäännöt vastaaviin kansallisen oikeuden sääntöihin.
Ja siitä hyötyvät tahot ovat myös selvillä: Tampereella päätetyn mukaisesti unionin perusoikeuksista hyötyvät unionin jäsenvaltioiden kansalaiset sekä ne kolmansien maiden kansalaiset, jotka oleskelevat laillisesti ja pysyvästi unionin maissa, joiden valtion- ja hallitusten päämiehet ovat selkeästi sanoneet, että näiden kansalaisten oikeuksien ja velvollisuuksien tulisi olla mahdollisimman samankaltaisia kuin jäsenvaltioiden kansalaisten oikeuksien ja velvollisuuksien.
Olen vakuuttunut siitä, että tämä toimintakehyksen avulla ja komission ja Euroopan parlamentin yhteistyötä tiivistämällä saamme käyttöömme oikeudellisen välineen, joka karkottaa pelot ristiriitaisuuksista ja Euroopan supervaltiosta, mutta joka ennen kaikkea takaa perusoikeuksiin perustuvan oikeusjärjestyksen, joka on laadittu ajatellen niitä, joiden valtuutuksella kaikki me olemme täällä, eli unionin kansalaisia.
Paljon kiitoksia, komission jäsen Vitorino.
Julistan keskustelun päättyneeksi.
Äänestys toimitetaan huomenna klo 12.00.
Komission lisäpanos toimielinuudistusta käsittelevään HVK:hon
Esityslistalla on seuraavana komission tiedonanto komission lisäpanoksesta toimielinuudistusta käsittelevään HVK:hon: määräenemmistö verotuksen ja sosiaaliturvan sisämarkkinanäkökohtien osalta.
. (FR) Arvoisa puhemies, hyvät parlamentin jäsenet, liityn seuraanne, vaikka komissio jatkaa töitään ja vaikka se sai hädin tuskin käsiteltyä loppuun, se on vähintä mitä voin sanoa, aiheen, jonka haluan nyt esitellä teille.
Arvoisa puhemies, sanon lisäksi, että vaikka todella haluankin hoitaa tehtäväni, minun olisi, kuten aikatauluunne oli merkitty, palattava kello 17.45 komissioon esittelemään eräs toinen aihe, josta vastaan ja joka koskee Portugalille tarkoitettua yhteisön tukikehystä, ja tiedän myös, että minun on vastattava myös erääseen toiseen kysymykseen seuraavassa keskustelussa.
Töidemme yhteisestä tai rinnakkaisesta järjestämisestä johtuu, etten tiedä kovin hyvin, miten voisin toimia oikein.
Pyrin toimimaan oikein, ja olen iloinen, että voin selittää teille tätä aihetta, joka liittyy hallitustenvälisen konferenssin neuvotteluihin ja toimielinuudistukseen, samalla kun tiedän, että saamme aiheen käsittelyyn muita tilaisuuksia toimivaltaisissa valiokunnissa ja etenkin perussopimus-, työjärjestys- ja toimielinasioiden valiokunnassa.
Sallittehan, että esitän kiitoksen kahdelle kollegalleni, Frits Bolkesteinille ja Anna Diamantopouloulle, heidän minulle antamastaan tuesta tämän tekstin laatimisessa, josta haluan palauttaa mieliin, että ilmoitin siitä komission hyväksyttyä 26. tammikuuta virallisen lausuntonsa ja ehdotuksensa toimielinten uudistuksesta.
Ilmoitin parlamentille aikomuksestamme täsmentää ja eritellä myöhemmin tämän lausunnon joitakin näkökohtia.
Teimme niin muutama päivä sitten unionin tuomioistuinjärjestelmän eli tuomioistuimen tehtävän ja ensimmäisen asteen tuomioistuimen tehtävän osalta.
Teemme niin tänään äärimmäisen tärkeän, arkaluonteisen ja täsmällisen aiheen osalta, joka koskee määräenemmistöpäätösten soveltamisalaa joissakin verotus- ja sosiaaliturva-asioissa.
Arvoisa puhemies, pidämme siten edelleen vireillä HVK:n neuvotteluja koskevaa keskustelua, muun muassa paitsi yhden erityisesti parlamenttia kiinnostavan kysymyksen osalta, eli petosten torjunnasta vastaavan itsenäisen eurooppalaisen syyttäjän osalta, myös äärimmäisen merkittävän kysymyksen eli perussopimusten uudelleenjärjestämistä koskevan kysymyksen osalta.
Tänään täällä parlamentissa käsittelemästäni aiheesta palautan mieliin, että komission 26. tammikuuta antamassa lausunnossa oli kyseessä yksi niistä merkittävistä aloista, joiden oli mielestämme pysyttävä yksimielisyyden piirissä.
Erittelimme viidenlaisia poikkeuksia hyväksymäämme yleissääntöön, jonka mukaan päätökset tehtäisiin unionissa vastedes määräenemmistöllä.
Erittelimme kuitenkin institutionaalisista syistä äärimmäisten merkittävien tai arkaluonteisten aiheiden osalta viidenlaisia poikkeuksia, jotka edellyttäisivät yksimielisyyttä.
Tänään käsittelemäni aihe kuuluu niiden joukkoon.
Suljimme pois myös ne päätökset, jotka ovat ristiriidassa sisämarkkinoiden tavoitteiden kanssa tai jotka voivat johtaa kilpailun vääristymiin.
Käsittelimme siis tänään tätä aihetta lausuntomme täydentämiseksi.
Hyvät parlamentin jäsenet, haluaisin aivan aluksi palauttaa mieliin, että muutaman hetken tai muutaman tunnin kuluttua käsiinne saamanne ehdotukset eivät sisällä toimivaltuuksien siirtoa, eivätkä ne muodosta myöskään asiasisältöä koskevaa toimintaohjelmaa.
Nämä ehdotukset koskevat päätöksentekotapoja verotuksen ja sosiaaliturvan alalla.
Tämän sanottuani haluaisin välttää kolme toisinaan esiintyvää väärinkäsitystä.
Ensinnäkin komissio ei vaadi uusia toimivaltuuksia verotuksen ja sosiaaliturvan alalla.
Yhteisön toiminnan paikasta näissä kahdessa asiassa on määrätty perussopimuksissa Rooman sopimuksesta lähtien.
Yksimielisyydestä määräenemmistöön siirtyminen ei ole toimivaltuuksien siirto.
Komissio pysyttelee tiukasti niissä toimivaltuuksissa, jotka Euroopan yhteisöllä jo on käytössään.
Otan esimerkiksi alv:n. Se on yhteisön lainsäädäntöön kuuluva merkittävä saavutus, jota on kehitetty 1970-luvulta lähtien.
Vaikka neuvosto voisikin vastedes nykyaikaistaa tätä lainsäädäntöä määräenemmistöllä esimerkiksi sähköisen kaupankäynnin kehityksen huomioon ottamiseksi, tätä seikkaa ei voida todellakaan pitää toimivaltuuksien siirtona. Yhteisöllä on jo tällainen toimivalta.
Ainoastaan päätöksentekotapa voisi muuttua.
Siinä ensimmäinen kohta, jonka halusin täsmentää.
Toiseksi haluan täsmentää sen, ettei komissio halua määrätä kansallisten vero- tai sosiaaliturvajärjestelmien yhdenmukaistamista.
Haluamme sen sijaan käsitellä kysymystä, miten säilyttää nykyinen tilanne ja miten saada sille kaikkien uusien jäsenvaltioiden hyväksyntä.
Älkäämme unohtako, että näissä neuvotteluissa on tarkoitus pohtia sitä, miten Euroopan unioni toimii, kun sillä on 18, 20, 25, 27 tai ehkä 28 jäsenvaltiota, jotta jokainen näistä valtioista, sekä nykyisistä että tulevista jäsenvaltioista, voisi hyötyä mahdollisimman hyvin yhtenäismarkkinoista, joista on tehty perussopimuksissa Euroopan taloudellisen ja sosiaalisen kehityksen moottori.
Tarkoituksena on siis ottaa määräenemmistöpäätökset käyttöön asioissa, joissa pidämme niitä tarpeellisina, ja säilyttää yksimielisyys niissä asioissa, joissa pidämme sitä parempana.
Kolmanneksi komissio haluaa täsmentää sitä, ettei tämä lisäpanos edusta komission ohjelmaa tuleviksi vuosiksi kaikilla näillä aloilla.
Ette löydä sieltä toimia, joita komissio saattaa harkita tulevaisuutta varten, ettekä asiasisältöä koskevia ehdotuksia, joita se aikoo esittää jonakin päivänä.
Kollegani, komission jäsen Diamantopoulou ja komission jäsen Bolkestein, tiedottavat teille sopivan hetken tullen näistä komission ohjelman eri kohdista.
Haluaisin mainita nyt ne periaatteet, jotka ohjasivat lähestymistapaamme asiakirjassa, jonka saatte käsiinne.
Toistan, että yksimielisyys pysyy sääntönä.
Komissio katsoi 26. tammikuuta antamassaan lausunnossa, että koska verotus ja sosiaaliturva heijastavat kansallisen lainsäätäjän perussuuntauksia talous- ja sosiaalipolitiikan sekä solidaarisuuden alalla, ne määrittävät vahvasti kansalaisten kansalliset poliittiset valinnat.
Komissio katsoo tästä syystä perustelluksi säilyttää yksimielisyyden perusperiaatteena näillä aloilla.
Vahvistamme tämän lähestymistavan.
Näissä kansallisissa valinnoissa ei sitä paitsi oteta yleensä, sanon siis yleensä, kantaa Euroopan rakentamiseen.
Tämä on ensimmäinen periaate.
Tästä ensimmäisestä periaatteesta seuraa kuitenkin toinen periaate, joka on seuraava: määräenemmistö sellaisten toimien hyväksymisen mahdollistamiseksi, jotka liittyvät suoremmin sisämarkkinoiden toimivuuteen.
Me tiedämme ja te tiedätte, että jotkin kansalliset määräykset verotuksen ja sosiaaliturvan alalla voivat vaikuttaa sisältönsä tai luonteensa takia sisämarkkinoiden toimintaan.
Komission mielestä yhteisön on voitava hyväksyä määräenemmistöllä ne toimet, jotka liittyvät suorimmin sisämarkkinoiden toimivuuteen.
Siinä toinen periaate.
Lopuksi kolmas periaate: meidän on valittava tulevaisuudessa paras väline toissijaisuuden kunnioittamiseksi.
Kyse voi olla pelkästään yhteensovittamisesta; kyse voi olla vähimmäismääräysten laatimisesta; kyse voi olla ylemmällä tasolla myös yhdenmukaistamisesta.
Tämä parhaan välineen valinta on kuitenkin rajattava kaikkein välttämättömimpään.
Niiden toimien lopullisena tavoitteena, joiden osalta ehdotetaan määräenemmistöön siirtymistä, ei olisi yleensä kansallisten lainsäädäntöjen järjestelmällinen yhdenmukaistaminen, vaan pelkästään niiden yhteensovittaminen.
Hyvät parlamentin jäsenet, näin on sitä paitsi jo tehty lähes 40 vuotta sosiaaliturvan alalla.
Meistä on tärkeää voida tehdä niin myös verotuksen alalla.
Haluaisin ennen kysymyksiinne vastaamista käsitellä nopeasti luettavaksenne saamienne ehdotusten sisältöä.
Välittömän verotuksen osalta ehdotamme määräenemmistöä petosten ja veronkierron torjunnan yhteensovittamiseksi ja niiden tilanteiden käsittelyn varmistamiseksi, jotka koskevat usean jäsenvaltion lainsäädäntöjä.
Muun osalta yksimielisyys pysyy sääntönä.
Välillisen verotuksen osalta ehdotamme määräenemmistöpäätöksiä voidaksemme torjua petoksia, nykyaikaistaa ja yksinkertaistaa säännöstöä taloudelliseen kehitykseen vastaamiseksi sekä voidaksemme ottaa huomioon perustamissopimuksen ympäristöä koskevat tavoitteet.
Ehdotamme lisäksi yksimielisyyden säilyttämistä päätöksissä, jotka koskevat veroastetta ja verotuspaikkaa.
Ehdotamme lopuksi edelleen verotuksen osalta selvyyden ja luettavuuden vuoksi kaikkien veromääräysten kokoamista yhteen ainoaan artiklaan, 93 artiklaan, joka on jaoteltu ja kirjoitettu uudelleen.
Pyrimme tässä johdonmukaisuuteen.
Neljäs kohta, tällä kertaa ehdotamme sosiaaliturvan lainsäädäntöjen yhteensovittamisen osalta määräenemmistöä niiden määräysten nykyaikaistamiseksi ja mukauttamiseksi, joilla pyritään välttämään henkilöiden eikä enää pelkästään työntekijöiden, asettamista epäedulliseen asemaan. Esimerkiksi opiskelijoita todellakin liikkuu yhteisössä työntekijöiden lisäksi.
Tarkoituksena on siis välttää heidän saattamistaan epäedulliseen asemaan.
Mitä tulee lopuksi sosiaaliturvan alan vähimmäismääräyksiin, ehdotamme, että muilla sosiaalipolitiikan aloilla jo oleva mahdollisuus vähimmäismääräysten antamisesta määräenemmistöllä laajennetaan koskemaan myös sosiaaliturvan alaa.
Arvoisa puhemies, sanon lopuksi, että olen jatkanut työskentelyä siinä samassa mielentilassa, jossa laadimme lausuntomme 26. tammikuuta puheenjohtaja Prodin johdolla.
Komissio on tehnyt teräväjärkistä ja aktiivista työtä.
Hylkäsimme kaiken ideologisen pohdinnan.
Haluamme pysytellä tarkoissa tosiasioissa ja konkreettisissa ehdotuksissa, jotta voisimme välttää sen, että asioita käsitellään iskulausein tai ideologisesti.
Vahvistan lopuksi, että palaan tämän lisäpanoksen antamisen jälkeenkin parlamenttiin tekemään muita tarkennuksia komission 26. tammikuuta antamaan lausuntoon kaikkien niiden seikkojen osalta, jotka koskevat unionin toimielinten uudistamista ennen unionin laajentumista.
Arvoisa puhemies, ensiksi haluaisin osoittaa olevani tyytyväinen siihen tapaan, jolla komissio yleisesti ottaen suhtautuu HVK:hon.
On suureksi avuksi, että meille esitetään yksityiskohtaisia selityksiä mieltämme askarruttaviin kysymyksiin.
Toiseksi olen samaa mieltä komission kanssa siitä, että kyseessä on todellakin erittäin arka asia.
Verotuksella ja sosiaaliturvalla on merkitystä, kuten Margaret Thatcherillä oli tapana sanoa, arkielämän joka sopen ja kolon kannalta.
Sillä on merkitystä jäsenvaltioiden ja niiden kansalaisten kannalta varsin aroissa asioissa, ja meidän on oltava varovaisia, ennen kuin annamme yhteisön puuttua näihin aloihin.
Sen pohjalta, mitä olen asiasta kuullut, komissio on toiminut kutakuinkin oikein, ja haluaisin esittää muutamia kysymyksiä selvyyden vuoksi.
Voidaan hyvällä syyllä sanoa, että niissä asioissa, joissa jäsenvaltiot ovat jo hyväksyneet yhteisön toimivallan, joissa toisin sanoen olemme jo hyväksyneet jonkin toimen, määräenemmistöpäätöksiä olisi käytettävä toimen soveltamisessa.
Tällainen olisi todella järkevää.
Se, mikä ei ollut mielestäni selvää, liittyi hänen puheisiinsa toisista toimista, jotka liittyvät tarpeeseen saada yhtenäismarkkinat toimimaan.
Kuinka nämä toimet aiotaan määritellä?
Asia kuulostaa hienolta, mutta kuinka määritellään yhtenäismarkkinoiden toimivuuden kannalta olennainen toimi?
Tästä asiasta kannattaa keskustella paljon.
Samoin puuttuisin asiaan, joka koski yhdenmukaistamista ja koordinointia: toisen koordinointi voi olla toisen yhdenmukaistamista, ja tarvitsemmekin selkeän määritelmän siitä, mitä koordinointi ja yhdenmukaistaminen ovat, jos haluamme asioiden sujuvan.
Toivon hänelle menestystä asiassa, sillä tarvitsemme tällä alalla mullistavia parannuksia.
Kuitenkaan sopimukseen pääsy ei tule olemaan helppoa, ja haluaisin nähdä asiakirjan kaikkine yksityiskohtineen, ennen kuin annan lopullisen arvion siitä, mitä komission jäsen kertoi tänä iltapäivänä.
.
(FR) Jäsen Martin, kiitos arviostanne, jonka ymmärrän olevan vielä kiinni siitä yksityiskohtaisesta analyysista, jonka teette komission tekstistä.
Nyt kun tämä teksti on hyväksytty, saatte sen käyttöönne myöhemmin iltapäivällä.
Arvostin suuresti tekemäänne viittausta pääministeri Thatcheriin korostaessanne, että lähestymistapamme on oltava pragmaattinen, ja ymmärrän hyvin huolenne, kun otetaan huomioon, miten arkaluonteinen tämä aihe on maassanne.
Hyvät parlamentin jäsenet, esitin teille äsken pyrkimykseni välttää ideologiaa tässä asiakirjassa ja käymissämme keskusteluissa ja pysytellä tarkassa lähestymistavassa.
Juuri niin sanoin, ja luulen tulleeni melko hyvin ymmärretyksi puheissani, joita olen pitänyt hallitustenvälisen konferenssin aiheesta kansallisissa parlamenteissa, myös kotimaanne Ison-Britannian parlamentissa, jäsen Martin, ja uskon tämän lähestymistavan olevan tosiaankin oikea.
Toistan siis, että olemme pyrkineet sanomaan, että tämän määräenemmistön soveltamisalan laajentamisen olisi koskettava kaikkia niitä asioita, jotka liittyvät suoraan sisämarkkinoiden toimintaan ja jotka voivat vaarantaa laajentuneessa Euroopassa näiden markkinoiden toimivuuden.
Olemme tietenkin pohtineet mainitsemiani kolmea välinettä, yhteensovittamista, vähimmäismääräyksiä ja yhdenmukaistamista, ja olemme olleet koko ajan sitä mieltä, että yhdenmukaistaminen on luonnollisesti päätöksenteon täydentävä tavoite.
Kiitän teitä arviostanne, ja kiinnitän tämän yleisen vastauksen jälkeen tarkasti huomiota kritiikkiinne tai ehdotuksiinne, joita teette, kun olette saaneet tutkittua tämän asiakirjan.
Arvoisa puhemies, mielestäni se havainto, että verojen kohdalla ei tarvita lisää toimivaltaa, on hyvinkin oikea, mutta kyse on uskoakseni myös siitä, miten me voimme tehokkaammin edistää eri aihealueita.
Vain yhden esimerkin mainitakseni: alkuperämaaperiaate arvonlisäveron kohdalla.
Eikö olisi mahdollista aloittaa tältä osin nykyisten arvonlisäverojärjestelmien selvittämisellä eli panna tasausjärjestelmiä tehokkaammin toimeen Euroopan tasolla?
Tai toinen esimerkki: kaksoisverotus, joka aiheuttaa monia ongelmia.
Kysymykseni kuuluu: annetaanko komission työohjelmassa tästä aikataulu, vai miten te aiotte tässä menetellä?
Komission jäsen, paljon kiitoksia käsityksistänne.
En ymmärrä väitettänne siitä, että valta ei siirry.
Jos aiotte lisätä määräenemmistöpäätöksiä ja poistatte sen tähden kansallisen veto-oikeuden, siirrätte tosiasiassa valtaa kansallisilta valtioilta unionin toimielimille.
Minun on myös varsin vaikea hyväksyä tiedonannossanne sitä, että pyritte verojen yhdenmukaistamiseen vain niillä aloilla, jotka "liittyvät yhtenäismarkkinoihin", sillä me kaikki tiedämme, että käytännössä kaiken voidaan sanoa liittyvän yhtenäismarkkinoihin, jos tätä lausetta tulkitaan vapaasti, kuten unionin toimielimissä on taipumuksena tulkita.
Arvoisa komission jäsen, tiedättekö, että Ison-Britannian konservatiivipuolueen johtaja on sanonut, että olemme päässeet Euroopan yhdentymisen äärirajoille?
Tiedättekö, että äskeisten mielipidekyselyiden mukaan britit vastustavat lisävallan siirtämistä kansallisilta valtioilta Brysseliin; ja kuinka aiotte ottaa nämä tosiasiat huomioon?
Arvoisa komission jäsen, haluaisin ottaa puheestanne esille yhden asian.
Sanoitte, että siellä, missä tarvitaan yksimielisyyttä, pysytään yksimielisyydessä, ja siellä, missä tarvitaan määräenemmistöä, siirrytään määräenemmistöön.
On tietenkin tunnettua, että Euroopan parlamentilla on selkeä kanta siitä, että määräenemmistön pitäisi olla sääntö ja yksimielisyyden vain poikkeus.
Jos hylkäämme tämän kuvion, hylkäämme Euroopan parlamentin nostamisen lainsäätäjäksi kaikissa niissä lainsäädännöllisissä asioissa, joissa myös tulevaisuudessa käytetään määräenemmistöä.
Eli silloin, kun pysytään yksimielisyydessä, parlamentti ei ole siinä tärkeässä demokraattisen lainsäätäjän roolissa, joissa se olisi kaikissa niissä tapauksissa, joissa käytetään määräenemmistöä, tapauksissa, joiden Euroopan parlamentin mielestä pitäisi demokraattisen toimintatapamme vuoksi olla sääntö.
. (FR) Jäsen Rübig, keskityn vastauksessani alv:tä koskevaan asiaan.
Esititte minulle kysymyksen komission työohjelmasta, ja sanoin jo ennakolta, ettemme käsitelleet tänään tätä kysymystä ja että komission työohjelmasta suoraan vastaavat kollegani tulisivat puhumaan siitä teille sopivan hetken tullen.
Vastaan kuitenkin kysymykseenne, jossa kysytte minulta suurin piirtein sitä, voitaisiinko alv:n nykyaikaistamisen suurhanke ja teidän sitä koskevat ehdotuksenne hyväksyä määräenemmistöllä.
Vastaan teille, että se riippuu siitä, mitä alv:n nykyaikaistamisen suurhankkeella tarkoitetaan.
Jos ajattelette tarkemmin sanottuna siirtymistä väliaikaisesta alv-järjestelmästä lopulliseen alv-järjestelmään, joka muuttaisi verotuspaikan, olemme ilmoittaneet selvästi, ja vahvistan teille tässä, että tästä asiasta päätettäisiin joka tapauksessa yksimielisesti.
Mitä tulee järjestelmän nykyaikaistamiseen uuteen taloudelliseen kehitykseen vastaamiseksi, ajattelen muun muassa maailmanlaajuistumisen, kaupan vapauttamisen ja sähköisen kaupankäynnin seurauksia, se on kysymys, jonka voitte esittää komission jäsen Bolkensteinille.
Erittelemme parhaillaan yhdessä jäsenvaltioiden kanssa ne seikat, jotka tämä paketti sisältäisi.
Tästä asiasta pidettiin kokous 2. maaliskuutta, ja olen hyvin vilpittömästi sitä mieltä, että on vähän liian aikaista antaa teille muita tarkennuksia.
Puhuin teille kuitenkin alv:n nykyaikaistamisesta, mikä mahdollistaisi järjestelmän muuttamisen, ja voin sanoa jäsen Helmerille, että tunnen hyvin näiden kysymysten arkaluonteisuuden, tiedän, kuinka tärkeänä pidetään kansallisen suvereniteetin nimessä verotusta, veroista päättämistä ja muun muassa veroasteiden hyväksymistä: olin kotimaani parlamentin jäsen 22 vuotta.
Haluaisin kuitenkin käyttää hyväkseni kaikkia vakuuttelutaitojani, tosin teidän kanssanne ja mahdollisuuksien mukaan myös parlamentin HVK-neuvottelijoiden Tsatsosin ja Brokin kanssa, sanoakseni epäröiville ja tähän asiaan muita herkkätunteisemmin suhtautuville jäsenvaltioille, että niiden on pohdittava tarkasti, kannattaako määräenemmistön laajentamista torjua komission järkevästi tekemien ehdotusten osalta.
Kyse on sisämarkkinoiden toimivuudesta, kyse on näiden sisämarkkinoiden loppuun saattamisesta, ja kaikki unionin jäsenvaltiot pitävät tätä asiaa tärkeänä, koska ne kaikki hyötyvät siitä.
Mutta mitä tapahtuu erittäin laajassa unionissa, jossa erot sosiaaliasioiden ja talousarvion alalla ovat vieläkin suuremmat kuin nykyisessä unionissa?
Siksi suosittelemme, että tutkisimme sisämarkkinoiden edun hyväksi näitä kysymyksiä äärimmäisen terävänäköisesti, ja aioin sanoa lähes kliinisesti.
Kiitän lopuksi professori Tsatsosia siitä, että hän palautti mieliin näiden ehdotusten ja Euroopan parlamentin roolin välisen yhteyden.
Koska minulla on siihen tilaisuus, vahvistan, että yhdessä komission ehdotuksessa pyritään liittämään yhteispäätösmenettely suoraan kaikkiin niihin toimiin, joista päätettäisiin määräenemmistöllä heti, kun kyse on lainsäädäntötoimista.
Näemme hyvin näiden aiheiden sosiaaliturvan tai verotuksen kautta, jotka liittyvät sisämarkkinoihin ja niiden toimivuuteen, että Euroopan parlamentti voisi perustellusti ilmaista kantansa niistä.
Professori Tsatsos, meillä on tilaisuus tulevina kuukausina puhua uudelleen tästä asiasta ja yrittää saada muut neuvottelijat siitä vakuuttuneiksi.
Arvoisa puhemies, arvoisa komission jäsen Barnier, pidän tätä komission aloitetta erittäin myönteisenä.
On selvää, että sisämarkkinat ja myös valuuttaunioni tarvitsevat veropolitiikan yhteensovittamista.
Joka kieltää tämän, asettaa myös sisämarkkinat kyseenalaisiksi pitkällä aikavälillä.
Te mainitsitte nyt arvonlisäveron erityispiirteet. Minä jäin kaipaamaan kahta muuta veroa, joista on keskusteltu jo kauan: korkoveroa ja myös yritysverotusta.
Nehän ovat sentään kaksi perusveroa, jotka on mukautettava jotenkin.
En tiedä, oletteko laskeneet niiden kuuluvan veronkierron piiriin. Asiakirjassanne niitä ei kuitenkaan mainita.
Voitteko sanoa jotakin niistä?
Arvoisa puhemies, minun on sanottava, että komission jäsenen esittämät periaatteet tekivät minuun erityisen vaikutuksen.
Jos voimme rajoittaa ne määräenemmistöä koskeviin sääntöihin tehtävät muutokset, jotka liittyvät sisämarkkinoiden toimintaan, koskemaan tuomioistuimen päätöksellä luotuja käytäntöjä ja vähimmäismääräyksiä, olen todellakin sitä meiltä, että näiden muutosten tekeminen onnistuu, jos kaikki maat hyväksyvät ne, mikä on tietenkin erittäin tärkeää.
Samalla voin tehdä sen johtopäätöksen, että jos komissio haluaa pitää kiinni näistä kolmesta hyvästä periaatteesta, sen on jossakin vaiheessa oltava eri mieltä puheenjohtajiston laatimasta huomautuksesta.
Puheenjohtajistohan on esittänyt ehdotuksen, jonka mukaan määräenemmistöpäätöstä käytettäisiin myös niissä asioissa, joita käsitellään 137 artiklan 3 kappaleen kolmannessa osassa, joka koskee työntekijöiden ja työnantajien etujen turvaamista ja 137 artiklan 3 kohdan toisessa osassa, joka koskee työsopimuksen loppumista.
Minun on vaikea ymmärtää sitä, miten perustelut voidaan antaa näiden kolmen periaatteen pohjalta, jotka komission jäsen otti esiin.
Voinko tämän perusteella tehdä sellaisen johtopäätöksen, että komissio ei halua noudattaa puheenjohtajiston laatimaa huomautusta näiden ehdotusten osalta?
Arvoisa komission jäsen, toimitte varovaisesti, ja tuen siksi lähestymistapaanne.
Haluaisin vain sanoa teille toissijaisuusperiaatetta koskevan perustelun osalta, että mielestäni näissä verokysymyksissä on myös tärkeää korostaa kansalaisuuteen liittyvää perustelua.
50 vuotta kestäneen Euroopan rakentamisen jälkeen on mahdotonta hyväksyä sitä, etteivät Euroopan kansalaiset ole tasavertaisia lain edessä yksinkertaisesti pysyvien asukkaiden ja väliaikaisten asukkaiden välisen erottelun vuoksi.
Kansalaisuuden käsite on siis yhteinen etu, jonka osalta on välttämätöntä ohittaa Helsingin Eurooppa-neuvoston kaltaiset epäonnistumiset.
Haluaisin esittää teille kolme tarkkaa kysymystä:
Ensimmäinen kysymys: oletteko sitä mieltä, että teidän meille ehdottamanne järjestelmä voi tulla voimaan, kun otetaan huomioon rahatalousmarkkinoiden yhdentyminen ja niiden välttämätön verosääntely?
Toinen kysymys: kaavaillaanko ehdottamassanne järjestelmässä, että ympäristöverotuksesta päätettäisiin määräenemmistöllä?
Kolmas kysymys: voisiko neuvosto tehdä ehdottamanne järjestelmän avulla määräenemmistöllä lopun veroparatiiseista, joita on Euroopan unionin sisällä?
Komission jäsen, kiitoksia tiedonannostanne.
Olen varma, ettei kukaan täällä vastusta sitä, että petoksiin ja veronkiertoon puututaan, mutta minun on sanottava, että on välttämätöntä, että kansalaisten luottamus unioniin säilyy, ja mielestäni monien jäsenvaltioiden hallitukset toivoisivat voivansa harkita varsin huolellisesti kaikenlaisia määräenemmistöpäätösten laajennuksia ennen niihin suostumista.
Asia koskettaa suoraan sitä, mitä pidetään jäsenvaltioiden mahdollisuutena hoitaa omat asiansa.
Tarkoitan varsinkin ennakonpidätyksen kaltaisia asioita, sillä sen kohdalla määräenemmistöpäätöstä olisi ollut melko mahdotonta hyväksyä.
Toivon, että nämä seikat pidetään mielessä, kun tarkastellaan käytännön tasolla paketin läpiviemistä.
Olemme varsin tyytyväisiä siihen, että torjumme petoksia ja veronkiertoa sekä kehitämme lainsäädäntöä sosiaaliturvan alalla, mutta on joitakin kohtia, joiden osalta olisi vaikeaa saada kaikki jäsenvaltiot vakuuttumaan niiden noudattamisen tärkeydestä.
Arvoisa komission jäsen, haluaisin esittää teille pari hyvin yksinkertaista kysymystä, kumpikin kysymys edellyttää vastaukseksi vain "kyllä" tai "ei".
Voitteko taata, ettei komissio pyri missään oloissa käyttämään määräenemmistöpäätöksiä ennakonpidätysprosentin asettamiseen?
Voitteko antaa samat takeet ehdotetun lentokoneiden polttoaineita koskevan veron osalta, josta keskusteltiin tällä viikolla Ecofinissä, ja voitteko taata tämän myös yhtiöveron osalta Euroopan unionissa?
Onko joissakin oloissa mahdollista, että komissio pyrkisi käyttämään määräenemmistöpäätöksiä jonkin edellä mainitun aiheen kohdalla?
Voitteko taata, että komissio ei aio käyttää määräenemmistöpäätöksiä minkään äsken mainitun aiheen kohdalla?
Arvoisa puhemies, voin kuvitella, että joidenkin kollegojen mukaan kansalaiset suhtautuvat herkkätunteisesti siihen, että yhteisötasolla puututaan verotus- ja sosiaaliasioihin.
Voin sanoa teille, että omassa kotimaassani monet kansalaiset ovat huolissaan siitä, että Eurooppa ei itse asiassa tee mitään sosiaali- ja verotusasioissa yksimielisyyden vaatimuksen vuoksi.
Siksi kaksi täsmällistä kysymystä komission jäsenelle.
Toimenpiteiden puutteen vuoksi eniten joutuvat kärsimään erityisesti ne kansalaiset, jotka haluavat nauttia henkilöiden vapaasta liikkuvuudesta, ja vielä erityisemmin rajatyöntekijät.
Asiat, jotka liittyvät sosiaaliturvan koordinointiin, laajentamiseen kolmansiin maihin ja täydentäviin sosiaaliturvajärjestelmiin, ovat juuttuneet jo vuosia sitten neuvoston pöydälle.
Voisiko arvoisa komission jäsen kertoa minulle, tarkoittaako hän myös tätä asiaa puhuessaan määräenemmistöstä?
Toiseksi, haluaisin yhtyä niiden kollegojen sanoihin, jotka kysyivät, käytetäänkö niin sanotun Prima Rolo -ryhmän käsiteltävänä olevien pakettien yhteydessä määräenemmistöä, jota komission jäsen tarkoittaa.
. (FR) Haluaisin vastata yhteisesti useille teistä, muun muassa asiasta, jota voitaisiin kutsua veropaketiksi.
Jäsen Leinen puhui siitä, kuten myös jäsen Baltas ja hetki sitten jäsen Van Lancker.
Huomautan ensin, ettei tämän lisäpanoksen tavoitteena ole, toistan tämän vielä kerran, enteillä komission työohjelman täytäntöönpanon ehtoja.
Haluamme toimielinuudistusta koskevan työn helpottamiseksi erottaa toisistaan politiikkojen päivittäisen hoitamisen (se on komission normaalia työtä, ja tapaamme tämän asian osalta säännöllisesti) ja uudistuksen, joka tehdään 13 uuden jäsenvaltion unioniin liittymistä silmällä pitäen.
Montin paketti liittyy tietysti sisämarkkinoiden toimivuuteen.
Siksi komission jäsen Monti muutama kuukausi sitten ja kollegani Frits Bolkestein nyt pitävät sitä edelleen poliittisena prioriteettina.
Toivon, että kaikki nämä ponnistelut onnistuvat ennen tämän HVK:n päättymistä ja ennen Nizzan sopimusta seuraavaa ratifiointia ja että voimme saada tämän veropaketin käyttöömme sisämarkkinoiden toimivuuden hyväksi, ennen kuin perustamissopimuksen mahdollisia muutoksia ratifioidaan.
Jäsen Thorning-Schmidt ja useat teistä, kuten Van Lancker, ottivat esille äärimmäisen tärkeät sosiaaliset kysymykset muun muassa kolmansien maiden kansalaisten osalta.
Kyllä, haluamme sisällyttää heidät sosiaalipolitiikan edunsaajien joukkoon (42 ja 137 artiklat, joiden mukaisista asioista olisi päätettävä määräenemmistöllä).
Sanon tämänkin asian osalta, että järjestimme ilman ideologisia pohdintoja uudelleen tämän uuden 137 artiklan kohdat siirtääksemme määräenemmistön piiriin kaikki ne asiat, joiden katsomme objektiivisesti liittyvän sisämarkkinoiden toimivuuteen. Näitä asioita ovat työntekijöiden sosiaaliturva ja sosiaalinen suojelu, työntekijöiden suojelu työsopimuksen purkamisen tilanteessa, työntekijöiden ja työnantajien etujen yhteinen edustaminen ja puolustaminen, myös yritysdemokratia, yhteisön alueella laillisesti oleskelevien kolmansien maiden kansalaisten työnteon ehdot sekä rahoitusosuudet, joilla pyritään edistämään työllisyyttä ja työpaikkojen luomista rajoittamatta kuitenkaan sosiaalirahaston määräysten soveltamista.
Euroopan unionin kehityksen viimeaikainen historia osoittaa, että olimme Maastrichtissa tietoisia siitä, että yhtenäisvaluutan perustaminen edellyttäisi sosiaaliasioiden parempaa yhteensovittamista unionin tasolla mutta että emme tuolloin kyenneet siihen.
Amsterdamissa laajensimme perustamissopimuksen mukaisen sosiaalipolitiikan tavoitteiden määritelmää, muistan tämän tarkasti, koska olin lähes loppuun saakka yksi tämän sopimuksen neuvottelijoista, ja yhteisö sai omia toimivaltuuksia, jotka täydentävät jäsenvaltioiden toimivaltuuksia.
Pyydän hartaasti, että katsotte tätä tekstiä suurta laajentumista edeltävässä Nizzan Eurooppa-neuvostossa tulevaisuuden näkökulmasta.
Unioni voisi toimia joten kuten nykyisen muotoisena, ja voisimme jatkaa yhteistä elämäämme.
Nyt on kuitenkin kyse yhteisöstä, eikä tähän erittäin hankalaan aiheeseen voida mielestäni palata myöhemmin, jos emme nyt kykene käsittelemään sitä, jossa on 27 tai 28 jäsenvaltiota, joiden väliset erot ovat paljon suuremmat.
Haluamme varmistua siitä, että yhteisöllä on käytössään tehokkaita keinoja näiden yhteisön tason rakenneuudistusten tukemiseksi.
Ehdotamme siis, että nämä vähimmäismääräykset voitaisiin hyväksyä kaikilla mainitsemillani aloilla määräenemmistöllä eikä yksimielisesti.
Haluaisin sanoa lopuksi jäsen Jonckheerille, että olen kansalaisuutta koskevassa asiassa hänen kanssaan monista eri syistä täysin samaa mieltä.
Haluan vahvistaa hänelle ympäristöä koskevista veromääräyksistä (joista monet liittyvät suoraan sisämarkkinoiden toimintaan kansalaisten hyvinvoinnin ja elämänlaadun ohella), että tiedämme hyvin, että näiden aiheiden takaa erottuu kilpailun vääristymisen uhka, joka sitä paitsi vain suurenee laajentumisen myötä. Ehdotamme siis tosiaankin, että kaikista näistä ympäristöalan verotoimista päätettäisiin määräenemmistöllä.
Olen tietoinen siitä, että vastaukseni ovat käytettävissäni olevan ajan takia epätäydellisiä.
Komission jäsenet Bolkenstein ja Diamantopoulou sekä minä itse saamme tilaisuuden puhua teille uudelleen.
Haluamme käynnistää tämän keskustelun, antaa sille virikkeitä sekä pitää sitä yllä näiden ehdotusten pohjalta, jotta voisimme hieman helpottaa näitä hallitustenvälisen konferenssin vaikeita neuvotteluja, kuten sitouduin tekemään.
Tiedämme kuitenkin hyvin, että loppujen lopuksi tarvitaan poliittista tahtoa.
Kyselytunti (komissio)
Esityslistalla on seuraavana kyselytunti.
Käsittelemme komissiolle osoitettuja kysymyksiä (B5-0201/2000).
Ensimmäinen osa
. (EN) Komissio vahvistaa sen kannan, joka sisältyi maataloudesta ja kalastuksesta vastaavan komission jäsenen kabinettipäällikön 11. tammikuuta antamaan vastaukseen, jonka hän antoi Pierre Galandin Sahrawin tukijärjestön koordinointikomitean puolesta esittämään kirjeeseen.
Tämän kannan mukaan marraskuussa 1999 umpeutunutta kalastussopimusta sovellettiin Marokon kalastusalueisiin, jolla tarkoitetaan niitä alueita, jotka ovat Marokon hallinnassa ja kuuluvat Marokon toimivallan piiriin.
Tämä määritelmä ei vaikuta millään lailla Länsi-Saharan asemaan eikä sen rannikkovesiin.
Tämä asia kuuluu kansainvälisen oikeuden piiriin ja varsinkin Yhdistyneiden Kansakuntien useiden päätöslauselmien piiriin ja YK:n pääsihteerin vastuulle, jonka ponnisteluja Euroopan unioni on jatkuvasti tukenut oikean, oikeudenmukaisen ja kestävän ratkaisun löytämiseksi.
Haluan aloittaa kiittämällä komission jäsentä mukavasta vastauksesta, mutta ilmoitan, että pidän sitä täysin riittämättömänä.
Kirjeessä, johon kysymystekstissäni viittasin, jäi varsin epäselväksi, millainen käsitys Euroopan komissiolla on Länsi-Saharan rannikkovesistä.
Te kuitenkin toitte sen liiankin selvästi julki.
Tietenkin tällä hetkellä Marokon kuningaskunta pitää hallussaan Länsi-Saharaa, ja tällä alueella on vireillä itsemääräämisoikeutta koskeva prosessi.
Kansainvälisen oikeuden mukaisesti olisi joka tapauksessa otettava huomioon, että Marokon kuningaskunta valvoo aluetta, mutta se ei ole missään nimessä alueella täysivaltainen.
Ja jos Marokko ei ole alueella täysivaltainen, se ei ole sitä myöskään alueen rannikkovesillä.
Sellainen merkitsisi rannikkovesien tulevaisuuden kyseenalaistamista, sillä on mahdollista, että sovitussa itsemääräämisoikeutta koskevassa kansanäänestyksessä päätetään alueen itsenäistymisestä.
Mikä olisi silloin Länsi-Saharan hallituksen tilanne sen hallintovastuulle nimittäin tässä tapauksessa täysivaltaisesti kuuluvien aluevesien osalta?
Kannatan ehdottomasti sitä, että Marokon kanssa päästään Euroopan unionin kalatalousalan etujen mukaiseen kalastussopimukseen voisin mainita ensiksi Espanjan kalatalousalan edut.
Mielestäni tämä ei ole kuitenkaan ristiriitaista, vaan täysin päinvastoin, lisäksi pyytäisin, että otetaan selvää kansainvälisen oikeuden oikeasta tulkinnasta myös muodollisesti.
Sitoutuuko komissio tiedustelemaan muodollisesti tätä asiaa Yhdistyneiden Kansakuntien pääsihteeriltä?
Arvoisa komission jäsen, kyllä vai ei?
. (EN) Olen pahoillani monista asioista omassa elämässäni, ja yksi niistä on, etten ole lakimies, joten, jos arvoisa jäsen antaa anteeksi raamatullisen viittauksen, astelen näiden vetten päällä hieman hermostuneesti!
Kuitenkin ymmärrän, että kansainvälinen laki on melko selkeä ja että aluevesikysymys liittyy suoraan itse alueen suvereniteettikysymykseen.
Tätä kysymystä harkitaan parhaillaan osana kansanäänestystä ja YK:n pääsihteerin aloitteesta.
Kuten otaksun arvoisan jäsenen tietävän, kannatamme ponnekkaasti tätä aloitetta, ja jos meillä on jokin keino, jolla voimme auttaa YK:n pääsihteeriä, haluamme heti tarttua siihen.
Tämä koskee tietysti myös hänen erityistä edustajaansa.
Koska kyse on samankaltaisista kysymyksistä, kysymyksiin nro 40 ja 113 vastataan komission pyynnöstä yhteisesti.
Kysymys nro 40 (H-0241/00):
Aihe: Maamiinat YK:n yleiskokouksessa hiljan antamassaan lausunnossa neuvoston puheenjohtajavaltio totesi EU:n yhä olevan miinanpoisto-ohjelmien pääasiallinen rahoittaja koko maailmassa.
Kentällä työskentelevät ihmiset kuitenkin valittavat EU:n vaatimatonta osaa miinanpoistossa sekä EU-rahoituksen sekavaa luonnetta.
Voiko komissio toimittaa minulle eritellyn selvityksen kaikesta EU-rahoituksesta, joka liittyy tavalla tai toisella miinoihin?
Miten paljon rahaa sijoitetaan miinaohjelmiin ja miten paljon miinanpoistoteknologian tutkimus- ja kehitystyöhön?
Kehotan komissiota laatimaan jalkaväkimiinapolitiikkaansa koskevan vuosikertomuksen, jotta aiheeseen liittyvät epäselvyydet hälvenisivät.
Voiko komissio kertoa miten henkilömiinoja koskevan asetuksen laatiminen on edistynyt? Kyseinen asetus antaisi näille toimille oikeudellisen perustan ja yhdistäisi ne saman avoimen järjestelmän piiriin.
Kysymys nro 113 (H-0251/00):
Aihe: Euroopan unionin miinojen vastaiset toimet Tuleeko kaikki erilaiset miinoja koskevat toimet rahoittaa vain budjettikohdasta B7-661, jonka legitimiteettiä on vahvistettu?
Mitkä säännökset tullaan hyväksymään, jotta kansalaisjärjestöille taataan tehokas pääsy unionin rahoitukseen?
Liittymisprosessiin kuuluvan avun ehdollisuuteen ja Ottawan yleissopimukseen liittyen, mitkä ovat ne perusteet ja täytäntöönpanomenettelyt, joita EU:n toimissa noudatetaan, jotta tiettyjä haavoittuvassa asemassa olevia yhteisöjä ei alalla "syyllistetä kaksinkertaisesti"?
. (EN) Toivon, että suotte minulle sen, että vastatessani kysymyksiin yhtä aikaa, puhun hieman pitempään.
Olen erityisen iloinen siitä, että saan vastata tänään jäsen van den Bosin jalkaväkimiinoja koskeneeseen kysymykseen.
Käytän tämän tilaisuuden hyväkseni vastatakseni myös jäsen Carlottin kysymykseen.
Komission jäsenet hyväksyivät tänään Euroopan unionin jalkaväkimiinojen vastaisia toimia koskeneen tiedonannon ja asetusehdotuksen, jolla pyritään lisäämään johdonmukaisuutta, tehokkuutta ja läpinäkyvyyttä näissä varsin huomattavissa tällä alalla tehtävissä toimissa, joissa olemme jo mukana.
Näin toimiessamme vastaamme parlamentin aloitteeseen oman budjettikohdan luomisesta miinojen vastaisia toimia varten ja viemme asiaa siltä pohjalta eteenpäin.
Jalkaväkimiinojen vuoksi monilla maailman köyhimmillä alueilla ihmisiä menehtyy kauhealla tavalla.
Kuitenkaan ne eivät ole ainoastaan jatkuva ja kavala ihmisten henkeen kohdistuva uhka.
Ne haittaavat taloudellista kehitystä ja monien jälleenrakennusta, kunnostamista ja kehitystä koskevien yhteisön tukiohjelmien täytäntöönpanoa.
Siksi unioni on jo laajasti mukana miinojen vastaisissa toimissa eri puolilla maailmaa, ja siksi olimme niin aktiivisesti mukana niissä neuvotteluissa ja siinä lopputuloksessa, jotka koskivat Ottawassa solmittua vuosi sitten voimaan tullutta jalkaväkimiinojen kieltämistä ja tuhoamista koskenutta yleissopimusta.
Kahdeksan viime vuoden aikana Euroopan yhteisön tuki miinojen vastaisille toimille on ollut yli 180 miljoonaa euroa.
Olemme olleet mukana joka puolella maailmaa.
Olemme tukeneet kansallisten viranomaisten, kansainvälisten järjestöjen emmekä yhtään muita vähemmän kansalaisjärjestöjen toimintaa.
Olemme olleet mukana miinojen raivauksessa ja miinojen hävittämisessä, ja samoin olemme olleet mukana uhrien auttamisessa ja kehittämässä uutta miinanraivaustekniikkaa.
Toistaiseksi meillä ei ole kuitenkaan ollut kokonaisvaltaista lähestymistapaa miinojen vastaisessa toiminnassamme.
Jotta voimme käyttää erilaiset välineemme ja rahoitusmenettelymme täysin hyväksemme, meidän on varmistettava, että meillä on sellainen kehys, jonka puitteissa voimme laatia tarpeelliset horisontaaliset suuntaviivat ja painopisteet sen varmistamiseksi, että toimintamme on tehokasta ja pitkäjänteistä.
Miinojen vastaisten toimien rahoittaminen maantieteellisistä ohjelmista ja niihin tarkoitetuista budjettikohdista jatkuu.
Miinojen raivaus ja muut miinojen vastaiset toimet ovat usein ensiaskel varsinaisen kehitysohjelman aloittamisessa.
Siksi niiden olisi oltava osa kansallisia tai alueellisia jälleenrakennus- ja kunnostussuunnitelmia.
Uudella asetuksella ja omalla budjettikohdalla tuetaan ja täydennetään maantieteellistä kohtaa sen tarjoaman politiikan kokonaiskehyksen avulla ja sitä kautta, että se toimii yleisenä varausrahastona ja kansainvälisten ohjelmien rahoituslähteenä.
EU:n miinojen vastaisiin toimiin käytettävien varojen olisi pysyttävä realistisesti mitattuna ainakin samalla tasolla viime vuosien tasoon verrattuna, eli noin 30 miljoonassa eurossa vuosittain.
Uuden politiikkamme mukaisten säännöllisten miinanraivaus- ja hävittämisohjelmien olisi hyödytettävä pääasiassa niitä maita, jotka ovat allekirjoittaneet Ottawan yleissopimuksen.
Meidän on kuitenkin oltava valmiita toimittamaan ylimääräistä apua miinojen uhreille heidän kotonaan, tai jos heidät on evakuoitu, myös siinä tapauksessa, että he ovat epäonnekseen joutuneet sellaiseen maahan, joka ei ole allekirjoittanut yleissopimusta.
Lopuksi toteaisin, että Euroopan unionin asema on tunnustettu yhtenä kansainvälisen yhteisön miinojen vastaisten toimien päätoimijana.
Ottawan yleissopimuksen vuosi sitten tapahtuneen voimaantulon myötä saimme uuden vahvan välineen ja joukon kunnianhimoisia tavoitteita tuleville vuosille.
Olemme sitoutuneet tavoitteeseen kaikkien maamiinojen poistamisesta 1015 vuoden kuluessa koko maailmasta.
Se edellyttää päättäväisyyttä, pitkäjännitteisyyttä ja sitkeyttä.
Uuden asetuksen ja tiedonannon myötä käynnistyvän rahoitus- ja koordinointivälineen avulla olemme hyvissä asemissa tarttuaksemme haasteeseen.
Kiitokset arvoisalle komission jäsenelle. Hänen vastauksensa on mielestäni erityisen tyydyttävä.
Siitä käy ilmi, että komissio on vahvasti mukana tässä asiassa.
Minulla on vielä vain yksi täydentävä kysymys. Aikooko arvoisa komission jäsen laatia meille vuosittaisen kertomuksen komission toimista koko tällä osa-alueella?
Uuden asetuksen mukaan komissio toimittaa vuosittain kertomuksen neuvostolle ja parlamentille edellisen vuoden aikana tekemistään toimista seuraavan vuoden 30. huhtikuuta mennessä.
Euroopan unionin harjoittaman miinanraivauksen maakohtaiset rahoitusosuudet vuosilta 19921999 sekä osuudet viime vuoden hankkeiden osalta ovat tiedonannon liitteenä, ja aiomme myös jatkaa tällaisen rahoitusta koskevan tiedon toimittamista.
Voinen ilmaista suuren kiitollisuutemme arvoisalle jäsenelle sekä muille parlamentin jäsenille heidän osoittamastaan kannustuksesta ja tuesta sekä siitä johtamisesta, jota he ovat tässä asiassa osoittaneet, mikä on valtavan tärkeää, kuten saamme vastaisuudessakin huomata.
Arvoisa komission jäsen, kiitos paljon tästä erittäin täydellisestä vastauksesta.
Haluaisin pyytää teiltä tarkennusta.
Jos budjettikohdan B7/601 oikeutusta vahvistetaan, millaisia määräyksiä voidaan antaa sen varmistamiseksi, että kansalaisjärjestöillä on todellinen pääsy unionin myöntämään rahoitukseen?
. (EN) Meidän on ilman muuta tarpeen tehdä yksi asia, ilmoittaa hyvin selvästi, kuka voi saada tukea.
Olemme hankkineet Internet-sivun, jonka avulla toivon meidän pystyvän tiedottamaan kansalaisjärjestöille ja muillekin selvemmin siitä, mihin tukea on mahdollista hakea.
Aiomme käynnistää monivuotisen työsuunnitelman.
Aiomme viitata siihen Internet-sivullamme.
Siksi toivon, että kansalaisjärjestöt kokisivat olevansa mukana siinä, mitä olemme tekemässä.
Olemme suuresti riippuvaisia niiden aktiivisesta tuesta ja niiden osoittamasta ymmärtämyksestä.
Haluaisin mainita erään toisenkin kansalaisjärjestöjä koskettavan alan, vaikka ne eivät aina olekaan niin suoraan siinä mukana, nimittäin tutkimusalan, johon käytimme 17 miljoonaa euroa edellisenä kokonaisena vuotena 1998 käyttämistämme yli 40 miljoonasta eurosta.
Voin kuitenkin yleisesti ottaen vakuuttaa arvoisalle jäsenelle, että aiomme ottaa kansalaisjärjestöt mukaan mahdollisimman laajasti.
Niillä on paljon annettavaa tätä tärkeää työtä tehtäessä.
Kysymys nro 41 (H-0212/00):
Aihe: Vuoropuhelu Euroopasta -aloite Komission puheenjohtaja aikoo panna kyseisen aloitteen alulle 8. maaliskuuta 2000.
Komission tiedonannon mukaan aloitteen tarkoituksena on kertoa 15 jäsenvaltion kansalaisille vuoden 2000 hallitustenvälisen konferenssin seurauksista.
Ottaen huomioon, että kyseinen aloite liittyy Euroopan kansalaisille suunnattuun PRINCE-tiedotusohjelmaan, aikooko komissio ottaa perusoikeuskirjan yhdeksi aloitteessa käsiteltävistä pääteemoista?
. (FR) Arvoisa puhemies, komissio teki yhteisymmärryksessä Euroopan parlamentin kanssa aloitteen, jota kutsumme Vuoropuhelu Euroopasta -aloitteeksi ja jonka avulla toimielinuudistuksen haasteita voidaan tehdä tunnetummiksi laajentumista silmällä pitäen.
Komission mielestä kaikki toimielimiä koskevat kysymykset, jotka voivat liittyä hallitustenvälisen konferenssin työhön, kuuluvat tosiaankin tämän käynnistetyn keskustelun piiriin.
Vastaan siis kysymykseenne, että tämä koskee myös kansalaisten perusoikeudet takaavan peruskirjan kysymystä.
Voin vakuuttaa teille täydessä yhteisymmärryksessä komission jäsen Vitorinon kanssa, että komissio pyrkii tiiviissä yhteistyössä parlamentin ja teidän edustajienne kanssa niin hallitustenvälisessä konferenssissa kuin perusoikeuskirjan valmistelukunnassakin kehittämään vuoropuhelua kaikista niistä käynnissä olevista pohdinnoista, jotka liittyvät unionin tulevaisuuteen.
Tätä Eurooppaa koskevaa vuoropuhelua kehitetään paitsi kaikkien kansallisten ja alueellisten instituutioiden kanssa myös yleistä mielipidettä edustavien tahojen, tiedotusvälineiden ja kansalaisyhteiskunnan järjestöjen kanssa.
Juuri perusoikeuskirjan tavoite antaa siihen täydet perusteet.
Arvoisa puhemies, haluan kiittää vastauksestanne komissiota.
Olen tyytyväinen siihen kahdesta syystä.
Ensiksikin, koska siinä perusoikeuskirja sidotaan hallitustenväliseen konferenssiin ja tämä on esittelijä Duffin ja esittelijä Voggenhuberin mietinnössä parlamentin poliittinen tavoite.
Ja toiseksi, koska se aiotaan sisällyttää tähän ohjelmaan.
Lisäksi komission jäsen Lamyn vastauksessa minua miellytti kovasti eihän toisin voisi ollakaan, sillä komission jäsen Lamy tuntee hyvin tämän aihepiirin tiedotusohjelman hajauttaminen.
Mielestäni tämä on tärkeä tavoite, sillä jos haluamme tavoittaa ihmiset, emme voi muuta kuin mennä heidän luokseen, ja siksi ohjelman hajauttaminen on ensisijainen tehtävä.
Arvoisa puhemies, komissio ansaitsee, kuten muissa yhteyksissä ansaitsi, esimerkiksi aiemmin vuoden 1996 hallitustenvälisessä konferenssissa, parlamentin tuen, jotta se pystyy toteuttamaan tiedotustoimia.
Olen tyytyväinen, että sain kuulla komission jäsenen käsityksen perusoikeuskirjasta.
Haluaisin saada hänet kertomaan yksityiskohtia kampanjan luonteesta.
Viime keskiviikkona käynnistimme varsin menestyksekkäästi unionin tiedotuskampanjan, jossa oli mukana komission jäseniä ja Euroopan parlamentin jäseniä.
Haluaisin komission jäsenen vakuuttavan minulle, että kampanjan ollessa luonteeltaan hajautettu jäsenvaltioissa sijaitseville tiedotustoimistoille on itsestään selvää, että Euroopan parlamentin jäsenet otetaan mukaan tiedotuskampanjaan.
Loppujen lopuksi Euroopan parlamentin edustajienhan oletetaan edustavan kansalaisia.
Olemme ainakin yhtä hyvissä asemissa kuin komissio käymään tätä vuoropuhelua kansalaisten kanssa.
. (FR) Vastaus jäsen Martinin esittämään kysymykseen on myönteinen niin komission jäsen Barnierin kuin komission jäsen Vitorinonkin osalta.
Komission aikomuksena on tosiaankin ottaa Euroopan parlamentin jäsenet mukaan tähän kentällä käytävään Eurooppaa koskevaan vuoropuheluun.
Tästä asiasta pidetään sitä paitsi vielä tänä iltana komission virkamiesten ja Euroopan parlamentin virkamiesten välillä yhteistoiminnan järjestämiseen liittyvä kokous, jossa päätetään konkreettisesti toimintatavasta.
Arvoisa puhemies, vastaus on siis "kyllä".
Kysymys nro 42 (H-0215/00):
Aihe: Eurooppaa uhkaavat ekologiset aikapommit Äskettäin sattunut syanidivuoto Tonavaan paljasti sellaisten aiemmin tiedostamattomien ekologisten aikapommien olemassaolon, jotka uhkaavat koko Euroopan mannerta. Euroopan ympäristökeskuksen raportissa ennustetaan, että 2000-luvun ensimmäisellä vuosikymmenellä paperi-, lasi- ja muovijätteiden tuotanto kasvaa 40-60 prosentilla, kadmium- ja elohopeapäästöt kasvavat 20-30 prosentilla, jätteiden käsittely kuormittaa ympäristöä raskasmetalleilla, kaasuilla ja muilla myrkyllisillä sivutuotteilla, jotka edistävät kasvihuoneilmiötä ja saastuttavat ilmaa sekä vesistöjä.
Kysyn komissiolta, raportissa esitetyt seikat huomioon ottaen, mitä se aikoo tehdä tilanteen korjaamiseksi, mitä politiikkoja se aikoo tukea ja mihin turvallisuutta edistäviin toimiin se aikoo ryhtyä suojellakseen Eurooppaa sitä uhkaavilta ekologisilta aikapommeilta?
Komission jäsen Fischler vastaa komission jäsen Wallströmin puolesta.
Kiitän komission jäsentä vastauksesta.
Euroopan parlamentti tietenkin arvostaa komission pyrkimyksiä edistää yhteisön ympäristönsuojelupolitiikkaa ja ennen kaikkea pyrkimyksiä liittää ympäristönäkökohdat osaksi kaikkia politiikkoja, eli valtavirtaistamista.
Arvoisa komission jäsen, kuitenkin nyt, kun mainitsitte Tonavan saastumisongelman, haluaisin esittää teille lisäkysymyksen: varmaankin tiedätte Romanian ympäristöministerin, Liliane Maran, äskettäiset syytökset. Hän väittää, ja monet meistä ovat samaa mieltä, että NATOn pommitusten aiheuttama ympäristökatastrofi on paljon suurempi kuin se, jonka syanidivuoto äsken aiheutti.
Kuten tiedetään, pommitukset tuhosivat siltoja, öljynjalostamoja ja kemian teollisuutta, mikä tuhosi ekologisesti kaikki Tonavaa reunustavat alueet.
Arvoisa komission jäsen, haluaisin kuulla teidän kantanne: aiotteko ryhtyä joihinkin toimiin vahingoittuneiden alueiden korjaamiseksi taloudellisesti, ekologisesti ja kulttuurisesti?
Arvoisa puhemies, arvoisa parlamentin jäsen, tehän tiedätte ensinnäkin, että kollegani Wallström oli itse Romaniassa ja myös Unkarissa ja on muodostanut oman kuvan katastrofin laajuudesta.
Hän on sopinut myös näiden maiden asiassa toimivaltaisten ministerien kanssa työryhmän perustamisesta, jonka on määrä käsitellä näitä kysymyksiä.
Tätä kansainvälistä työryhmää varten määriteltiin myös jo ne pääteemat, joita sen on määrä käsitellä.
Taloudellisten kysymysten osalta komissio harkitsee, mitä varoja hätäapuun voitaisiin käyttää.
Sen lisäksi käytettävissä ovat tietysti myös periaatteessa Phare- ja Ispa-ohjelmat, ja tältä osin kyse on myös siitä kysymyksestä, johon on vastattava yhteistyössä asianomaisten valtioiden kanssa, nimittäin missä määrin näiden molempien rahastojen varoja voidaan käyttää.
Arvoisa komission jäsen, olen vakuuttunut siitä, että budjettivaliokunta lukee mielihyvin nämä tiedot, kun ne sille toimitetaan.
Arvoisa komission jäsen, kiitos vastauksesta.
Minulle jäi kuitenkin moni asia epäselväksi, koska ollessanne parlamentin ympäristöasioiden valiokunnan kuultavana, ja myös tänään, puhuitte siitä, että käytöstä pitäisi pikaisesti poistaa ne ydinvoimalat, jotka ovat tunnetusti erittäin vaarallisia, eikä vain niitä, vaan myös Slovakiassa ja Liettuassa sijaitsevat.
Ymmärrän tietenkin, että näiden reaktoreiden sulkemiseen liittyy joitakin vaikeuksia, mutta onko tämä lyhin mahdollinen aika?
Tämä hämmentää minua, koska samalla, kun päädyitte konkreettiseen päivämäärään reaktoreiden 1 ja 2 osalta ja sanotte, että ne suljetaan ennen vuoden 2002 loppua - joka mielestäni sekin on varsin pitkä aikaväli, sillä teidän ei pidä unohtaa, että pelkäämme onnettomuutta missä tahansa neljästä reaktorista, mikä olisi tuhoisaa Bulgarialle, Bulgarian kansalle, naapurimaalle Kreikalle ja Euroopalle, koska, kuten tiedätte, nämä voimalat ovat erittäin vaarallisia - mikä teitä estää määrittelemästä tänään, milloin reaktorit 3 ja 4 suljetaan ja miksi mennään vuoteen 2006 asti ja kenties vielä myöhemmäksi?
Kysymys nro 44 (H-0206/00):
Aihe: Vähiten kehittyneiden maiden kaupan suosiminen Mitä tietyille Euroopan aloille aiheutuvia vahinkoja komission jäsen Lamy pyrkii välttämään pyrkimyksissään poistaa kaikki EU:n kiintiöt ja vientitullit "lähestulkoon" kaikilta maailman vähiten kehittyneiden maiden tuotteilta ja palveluilta sen sijaan, että ne poistettaisiin kokonaisuudessaan?
Koska vähiten kehittyneiden maiden osuus maailmankaupasta on alle 0,5 prosenttia, aikooko komission jäsen Lamy harkita uudelleen varautuneisuuttaan tässä kysymyksessä?
Millaista aikataulua hän ehdottaa tämän toimen täytäntöönpanoa varten?
. (FR) Euroopan yhteisön tekemä aloite, jonka tavoitteena on tarjota vähiten kehittyneiden maiden useimmille tuotteille vapaa pääsy teollisuusmaiden ja kehittyneimpien kehitysmaiden markkinoille, tehtiin Seattlen kokoukseen johtaneen prosessin puitteissa.
Se laadittiin heti Singaporen kokouksen jälkeen, kun neuvosto pyysi komissiolta vähiten kehittyneiden maiden hyväksi ehdotuksia, jotka sisältäisivät sekä välittömiä toimia että keskipitkän aikavälin lisätoimia.
Neuvosto viittasi kesäkuun 1997 päätelmissään tähän tavoitteeseen markkinoille pääsyn tarjoamisesta vähiten kehittyneiden maiden useimmille tuotteille.
Mitä tulee välittömiin toimiin, yhteisö perusti vuoden 1998 lopulla antamallaan yleistä tullietuusjärjestelmää koskevalla asetuksella kaikkien vähiten kehittyneiden maiden osalta järjestelmän, joka vastaa Lomén sopimuksen mukaista järjestelmää, kuten neuvosto oli pyytänyt.
Neuvosto täsmensi vuonna 1999, Lomén sopimuksen jälkeen tehtävää sopimusta koskevien neuvottelujen puitteissa, muun muassa sen, mitä se aikoo tehdä vähiten kehittyneiden maiden markkinoille pääsyn osalta, ja se päätti, että yhteisö käynnistää vuonna 2000 prosessin, joka mahdollistaa monenvälisten kauppaneuvottelujen jälkeen ja viimeistään vuonna 2005 vapaan markkinoille pääsyn vähiten kehittyneiden maiden useimmille tuotteille ja että lähtökohtana on Lomén sopimuksen mukaisen kauppajärjestelmän taso.
Tiedämme hyvin, että kaikkien tuotteiden ja useimpien tuotteiden välinen ero käsittää joitakin maataloustuotteisiin liittyviä erityistapauksia.
Komissio sai siis tällaisen toimeksiannon, ja me tietenkin noudatamme sitä.
Yksikköni laativat parhaillaan ehdotuksia, jotka esitetään neuvostolle heti, kun ne ovat täysin valmiit.
Yhteisö pyrkii WTO:n puitteissa tekemällään vähiten kehittyneitä maita koskeneella aloitteellaan saamaan samalla muita kauppakumppaneita mukaan tähän avoimuutta osoittavaan lähestymistapaamme, jonka tavoitteena olisi vapauttaa vähiten kehittyneiden maiden useimmat tuotteet tullimaksuista ja tullikiintiöistä.
Tällä aloitteella pyritään niin sanoakseni tukemaan omaa ehdotustamme, joka yhdessä muiden tekemien ehdotusten kanssa antaisi vähiten kehittyneille maille mahdollisuuden saada lähes täysin vapaassa järjestelmässä tuotteensa lukuisille muille markkinoille yhteisön markkinoiden ohella.
Ajattelen muun muassa Yhdysvaltain, Japanin, Australian ja Uuden-Seelannin kaltaisten teollisuusmaiden markkinoita.
Ajattelen myös mahdollisesti niiden lukuisten nousevien talouksien maiden markkinoita, jotka ovat jo teollistuneita.
Pidän tällä hetkellä tärkeänä edistää tätä aloitetta, jonka olemme sisällyttäneet elvytyspakettiin, jonka osalta teemme työtä Genevessä.
Siinä kaikki välittömien toimien osalta.
Kuten kysymyksen esittäjä ilmoittaa, on syytä pohtia, voidaanko useimmat tuotteet -ilmaisuun liittyvää rajoitusta säilyttää enää kovinkaan kauan, koska aikomuksenamme on tarjota näille maille täysin vapaa pääsy markkinoillemme.
Mitä yhteisöön tulee, AKT-maiden kanssa tekemämme uuden sopimuksen myötä, joka ei sisällä enää velvollisuutta tarjota kaikille AKT-maille tasavertaista markkinoille pääsyä, voisimme tosiaankin alkaa pohtia markkinoillemme pääsyn suurempaa vapauttamista vähiten kehittyneiden maiden hyväksi.
En halua kuitenkaan käynnistää tätä pohdintaa, ennen kuin useimpia tuotteita koskeva nykyinen aloitteemme on päässyt kauppakumppaniemme kanssa käymiemme neuvottelujen jälkeen riittävän edistyneeseen ja uskottavaan vaiheeseen, jotta voisimme siirtyä eteenpäin.
Täsmennän lopuksi, että markkinoille pääsy ei vielä riitä näille maille, joilla ei toisinaan ole sisäisistä syistä riittävää vientikapasiteettia, olipa kyse jakelu-, logistiikka- tai kuljetuskapasiteetista.
Siksi on pohdittava myös toimia, joille olemme antaneet ilmaisun capacity building, eli niitä teknisiä avustustoimia, joita on toteutettava, jotta tästä markkinoille pääsystä tulisi hyvin konkreettinen eikä pelkästään teoreettinen.
Siinä vastaus, jonka halusin antaa tähän tulevaisuutta koskeneeseen kysymykseen.
Olen kiitollinen komission jäsen Lamylle hänen antamastaan vastauksesta, siinä määrin, kun siinä asiaa käsiteltiin.
Olen erityisesti samaa mieltä siitä, mitä hän sanoi vastauksensa loppuosassa tarpeesta rakentaa kapasiteettia vähiten kehittyneissä maissa sekä ehkä myös epäsymmetristen toimien tarpeellisuudesta, minkä ansiosta näiden maiden markkinat nauttisivat tietyssä määrin suojelusta, josta emme vastineeksi pyrkisi nauttimaan millään lailla.
Kuitenkin suurin huolenaiheeni esittäessäni tämän kysymyksen ja mielestäni asiaa ei ole käsitelty kattavasti liittyy siihen, mitä näillä "olennaisen tärkeillä tuotteilla" tarkasti ottaen tarkoitetaan.
Komission jäsen Lamy puhuu tietyistä maataloustuotteista, mutta juuri yhteiseen maatalouspolitiikkaan liittyvä protektionismihan on loukannut kehitysmaita eniten ja se on merkinnyt monille näille maille kehityksen jarrua maataloustuotteiden osalta.
Voisiko hän antaa tarkempia arvioita siitä, mitä aloja ja mitä tuotteita asia koskee ja kuinka kauan?
Tällaisen viestin haluamme kuulla.
Eikö olisi parempi sekä kehitysmaiden luottamuksen voittamiseksi että esimerkin näyttämiseksi muille kauppakumppaneille edetä niin, että me Euroopassa sanoisimme: "Nyt on aika; tarjoamme tämän teille nyt.
Emme halua odottaa viittä vuotta; annetaan muiden seurata meidän esimerkkiämme."
. (FR) Annan tähän kysymykseen kaksi vastausta.
Ensinnäkin luulen vastanneeni selvästi kysymykseenne sanoessani, että "kaikkien tuotteiden" ja "useimpien tuotteiden" välinen ero koskee joitakin maataloustuotteita, joita on itse asiassa vähän.
Ajattelen etenkin sokeria, joka voi olla tosiaankin lisäresurssi monille näistä maista.
Te tiedätte, että yhteisö, tässä tapauksessa komissio, on pohtinut sokeria koskevan järjestelmän yksityiskohtaista tarkistamista.
Palaamme varmasti näihin kysymyksiin.
Tarkoitan, että ainakin komissio palaa.
Mitä tulee tekemäämme kokonaisvaltaisempaan aloitteeseen, haluaisin yrittää vakuuttaa teidät siitä, että näiden vähiten kehittyneiden maiden kannalta on tässä vaiheessa tärkeämpää, että yhteisö saa aloitteelleen Yhdysvaltain, Japanin ja muutamien muiden teollisuusmaiden kannatuksen, sillä se avaa näille maille todellisen vientikapasiteetin mielessä sellaiset markkinat, jotka ovat suurin piirtein kaksi tai kolme kertaa suuremmat kuin yhteisön markkinat.
Joten, hyvä parlamentin jäsen, olen prioriteeteistamme ja tehokkuudesta sitä mieltä, että jos joudumme joko poistamaan "useimpien tuotteiden" ja "kaikkien tuotteiden" välisen eron ongelman, joka meidän on jonakin päivänä ratkaistava, myönnän sen tai suurentamaan merkittävästi niiden markkinoiden kokoa, joita eivät tullimaksut eivätkä tullikiintiöt koske "useimpien tuotteiden" osalta, olemme oikealla tiellä työskennellessämme ensin markkinoiden laajentamisen hyväksi.
Sen jälkeen voimme käynnistää pohdinnan, kuten toivotte, mikä on tehtävä yhdessä toisinaan epäröivien jäsenvaltioiden kanssa ja Euroopan parlamentin kanssa, joka on myös saatava tilaisuuden tullen siirtymään toiseen vaiheeseen.
Kysymys nro 45 (H-0208/00):
Aihe: Kiinan liittyminen Maailman kauppajärjestöön Komission hallitustenvälistä konferenssia koskevan kannan mukaisesti eikö komissionkin mielestä Kiinan liittymissopimus Maailman kauppajärjestöön ole niin merkittävä sopimus, että sen alistaminen hyväksyntämenettelyyn nykyisessä parlamentissa olisi perusteltua?
Hyväksyykö komissio sen, että Kiinan liittyminen Maailman kauppajärjestöön alistetaan nykyisen parlamentin hyväksyttäväksi, vaikka hallitustenvälistä konferenssia ei olekaan vielä saatu päätökseen?
. (FR) Jäsen Clegg, komissio myöntää, että sopimus Kiinan liittymisestä WTO:hon on äärimmäisen tärkeä päätös.
Se on sitä paitsi juuri sentyyppinen sopimus, joka olisi hyväksyntämenettelyn alainen, jos komission hallitustenväliselle konferenssille tekemät ehdotukset saisivat jäsenvaltioiden hyväksynnän.
Nyt on kuitenkin niin, että kyse on tässä vaiheessa ainoastaan ehdotuksista, eikä komissio voi rikkoa voimassa olevia sääntöjä, joista määrätään yhteisöjen perustamissopimuksessa, eikä se voi myöskään ennakoida niitä päätöksiä, joita jäsenvaltiot tekevät hallitustenvälisessä konferenssissa.
Palautan jäsen Cleggin mieleen, jos se on tarpeen, että kun otetaan huomioon Kiinan liittymissopimuksen palveluihin liittyvät näkökohdat, sopimus olisi kuitenkin periaatteessa kuulemismenettelyn alainen, josta määrätään 300 artiklassa.
Parlamentilla pitäisi tämän johdosta olla 300 artiklan nojalla tilaisuus ottaa kantaa tähän sopimukseen.
Euroopan parlamentin kuuleminen on tietenkin, kuten tavallista, neuvoston tehtävä.
Jäsen Clegg, tämä on se oikeudellinen ja toimielimiä koskeva vastaus kysymykseenne.
Mitä tulee käytännöllisempiin näkökohtiin, palautan mieliin pyrkimykseni etsiä Euroopan parlamentin kanssa sellaisen keinon, jolla se saa äänensä kuuluviin näissä neuvotteluissa.
Olen sanonut tämän useaan otteeseen, ja tämä on minusta tärkeää komission ja parlamentin välisten suhteiden kannalta, ja se on tärkeää myös neuvottelijan tehokkuuden ja vaikutusvallan kannalta tämäntyyppisessä asiassa.
Olen siis täysin valmis, kuten aina, keskustelemaan tästä aiheesta hieman perusteellisemmin parlamentin toimivaltaisessa valiokunnassa.
Paljon kiitoksia vastauksestanne.
Sallinette minun toistamiseen osoittaa tyytyväisyyteni sen osalta, että komissio ja parlamentti puhuvat ensimmäistä kertaa yksimielisesti parlamentin rooliin muutoksista tärkeissä kauppasopimuksissa.
Haluaisin vain esittää teille ei-oikeudellisen ja toimielimiä koskevan kysymyksen: jos tarkastelemme esimerkiksi sitä päätöstä, joka tehtiin Uruguayn neuvottelukierroksen päätelmien alistamisesta parlamentin hyväksyntämenettelyyn, mukana oli muutamia sopimuksen toimielin- ja budjettivaikutuksiin liittyviä oikeudellisia kysymyksiä, mutta päätös merkitsi pääasiassa sen poliittista tunnustamista, että kyseessä oli niin tärkeä sopimus, että silloisen 113 artiklan tiukkoja rajoja voitiin niin sanoakseni venyttää, jotta sopimus saatiin siten alistetuksi parlamentin hyväksyntämenettelyyn.
Oma näkemykseni on, että Kiinan liittyminen maailman kauppajärjestöön, vaikka se ei ehkä olekaan yhtä huomiota herättävä asia kuin monenvälisen sopimuksen syntyminen, on aivan yhtä tärkeää tulevaisuuden maailmankaupan kannalta ja että sekä parlamentti että komissio voisivat siten omaksua samankaltaisen poliittisen kannan.
Kehottaisin teitä toimimaan niin.
Kysyisin teiltä, mitä voisimme teidän mielestänne tehdä yhdessä tällaisten toimien edistämiseksi.
. (FR) Jäsen Clegg, olen kanssanne samaa mieltä siitä, että Kiinan liittyminen WTO:hon olisi ja on, olipa liittymishetki milloin tahansa, äärimmäisen merkittävä asia.
Tämän sanottuani olen sitä mieltä, ettei ole täysin perusteltua verrata asiaa Uruguayn kierrokseen.
Uruguayn kierros, ja varsinkin riitojen ratkaisujärjestelmän perustaminen, merkitsi sellaista kansainvälisessä oikeusjärjestyksessä tehtyä institutionaalista harppausta, joka antoi perussopimustenkin mukaan kiistattoman perusteen hyväksyntämenettelyn soveltamiselle.
Kiinan osalta kyse on oikeudellisesti menettelystä, jossa yksi maa liittyy WTO:hon, menettelystä, joka etenee suhteellisen tasapainoista ja tunnettua kulkuaan ja joka ei ole tähän mennessä aiheuttanut vastaväitteitä.
Oletan siis, että neuvosto epäröi puoltavan lausunnon pyytämistä, sillä neuvoston tapana ei ole mennä juurikaan perussopimusten vaatimuksia pidemmälle parlamentin kuulemisessa.
Meidän molempien kannalta on tärkeää se, että voimme keskustella tilaisuuden tullen joko valiokunnassa tai täysistunnossa niistä ehdoista, jotka ovat toivottavasti samat, joista olemme sopineet Kiinan kansantasavallan kanssa, ja että voimme tehdä niin täysin avoimesti.
Olen omalta osaltani siihen täysin valmis, ja tiedän, että tuolloin minulle esitetään hieman poliittisempia kysymyksiä.
Se on minusta normaalia, ja odotan sitä.
Arvoisa puhemies, arvoisa komission jäsen, ilmeisesti meidän parlamentin jäsenten on tässä vaiheessa tyytyminen tähän kuulemismenettelyyn, vaikka itse olenkin samaa mieltä kuin herra Clegg, että hyväksyntämenettely olisi jo tässä vaiheessa - vähän juridiikkaakin sivuten - ollut mahdollista ottaa käyttöön tässä asiassa.
Kysymykseni koskee kuitenkin substanssia ja tämän sopimuksen aineellista sisältöä.
Kun neuvottelut EU:n ja Kiinan välillä alkoivat, meille parlamentin jäsenille kerrottiin, että oikeastaan mitään suurempia ongelmia ei tule olemaan, koska noin kahdeksankymmentä prosenttia näistä Euroopan unionin tavoitteista sisältyy jo USA:n ja Kiinan neuvottelutulokseen.
Nyt kuitenkin näyttää siltä, että nämä loput eli jäljelle jäävät kaksikymmentä prosenttia asioista ovat niin vaikeita, että aikaa kuluu ja neuvottelut ovat jo useita kertoja ajautuneet umpikujaan.
Haluaisinkin kysyä, onko kyse siitä, että kiinalaiset eivät ole valmiita antamaan meille samanlaista neuvotteluasemaa kuin USA:n edustajille vai mistä johtuu, että näiden loppujen - häntien - kahdenkymmenen prosentin osalta ei päästä yksimielisyyteen.
. (FR) Se on hyvä kysymys.
Olen itse sanonut, että 80 prosenttia neuvottelutavoitteista on saavutettu ja 20 prosenttia on jäljellä.
Tarkoituksena on kertoa, että suuri osa tiestä on tosiaankin jo kuljettu, koska edellisen neuvottelijan aikaansaama neuvottelutulos siirtyy myös seuraavan neuvottelijan hyväksi suosituimmuuslausekkeen välityksellä.
Hyvä parlamentin jäsen, 20 prosenttia on kuitenkin vielä jäljellä, ja se johtuu hyvin yksinkertaisista syistä.
Kumpikin osapuoli yrittää kahdenvälisissä neuvotteluissa keskittyä niihin kohtiin, joissa sen kilpailukyky on huonompi, samalla kun on selvää, että se jättää jäljelle jääneiden kohtien neuvottelemisen muille.
Siksi Yhdysvallat teki Kiinan kanssa joidenkin aiheiden osalta sellaisen kahdenvälisen sopimuksen, josta me hyödymme mutta joka ei joidenkin kohtien osalta ole meille yhtä suotuisa kuin jos olisimme neuvotelleet sopimuksen itse.
Tämä on ensimmäinen syy.
Tehtävänämme on toimia mahdollisuuksien mukaan niin, mihin pyrin, että se, mikä on kokonaisuutena hyvä sopimus amerikkalaisten ja kiinalaisten välillä, olisi yhtä hyvä sopimus eurooppalaisille.
Ja jäljellä on siis ne 20 prosenttia, siis ainoastaan 20 prosenttia, mutta te tiedätte, että juuri ne viimeiset prosentit ovat neuvotteluissa ratkaisevia, ja olemme nyt siinä tilanteessa.
Tilanteeseen on toinen teknisempi syy, jonka selitys on monivivahteisempi.
Tariffeja koskevat kannat voivat olla hyvin erilaisia, vaikka niiden nimitykset olisivatkin lähestulkoon samankaltaiset.
Otan esimerkiksi alkoholit: maissiviskiä ja giniä ei käsitellä samalla tavalla kuin viskiä ja konjakkia.
Vaikka kaikki nämä alkoholit ovat ulkoisesti samanlaisia, on tilanteita, joissa tariffeja koskevat kannat eivät ole samanlaiset.
Nämä ovat teknisempiä pohdiskeluja, mutta niiden takia kaikki nämä näkökohdat on yksityiskohtaisesti tutkittava ja neuvoteltava.
Neuvottelut eivät ole vielä päättyneet.
Ilmoitin, että matkustan Pekingiin maaliskuun viimeisellä viikolla yrittääkseni ratkaista ne asiat, joita pidän näissä neuvotteluissa todellisina vaikeuksina.
Kyse on neuvottelujen poliittisesta osasta, jonka osalta Kiinan viranomaiset ovat osoittaneet tiettyä epäröintiä.
Minulla on tällä hetkellä toimeksiantona yrittää voittaa tämä epäröinti, ja niin pyrin tekemään.
Paljon kiitoksia, komission jäsen Lamy.
Aikaa kului runsaasti verrattuna komission jäsen Lamylle varattuun aikaan.
Siksi kysymykseen 46 vastataan kirjallisesti.
Komission jäsen Fischlerille osoitetut kysymykset
Koska kysymyksen laatija ei ole läsnä, kysymys nro 47 raukeaa.
Kysymys nro 48 (H-0173/00):
Aihe: Laajentumisen kustannukset maataloudelle Mitkä ovat Euroopan unionin seuraavan laajentumisen kustannukset maataloudelle viimeisten tutkimusten ja arvioiden mukaan? Minkälaisia seurauksia näillä kustannuksilla tulee olemaan?
Vaikka olenkin allekirjoittanut valittuna edustajana tämän kysymyksen, tosiasiassa minun on sanottava, että en ole sen takana.
Kuten komission jäsen voi arvata, kysymyksen esittäjiä ovat maanviljelijät unionissa, jotka nykytilanteessa kysyvät, joutuvatko he tuloissaan ja yhteisön tukien kautta maksamaan laajentumisesta aiheutuvan laskun.
Komission jäsen ei ole puhunut yksiselitteisesti.
Kuitenkin yksikkönne, komissio, muutamat Euroopan parlamentissa olevat kollegat, me kaikki tiedämme, että tutkimuksia ja arvioita on olemassa.
Komission jäsen on toisinaan mestari antamaan ympäripyöreitä vastauksia ja kiertämään vastauksen ja jättämään vastaamatta.
Jos komissio kuitenkin haluaa, että kentällä sen kantoja tuetaan, sen on häivytettävä epäselvyydet ja oltava yksiselitteinen.
Siksi pyydän komission jäseneltä, vaikka hän ei haluaisikaan puhua tiedoistaan ja tutkimuksistaan jotka ovat olemassa , että hän ainakin yrittäisi rauhoitella maanviljelijöitä, joilla todella on huolia ja että hän vastaisi, joutuvatko maanviljelijät maksamaan laajentumisesta aiheutuvan laskun tinkimällä omista tuloistaan ja voisiko komission jäsen nimenomaan taata sen, ettei laajentumisella ole vaikutuksia yhteisön tukiin.
Arvoisa puhemies, arvoisa parlamentin jäsen, uskon myös teidän olevan tietoinen siitä, että maanviljelijöiden tulot eivät koostu vain tuista, vaan ne on hankittava pääasiassa markkinoilla.
Siksi teidän tässä yhteydessä käyttämänne vertailu ei ole mielestäni sovelias.
Toiseksi ne ovat kaksi täysin erilaista kysymystä.
Kysymyksessänne, johon olen vastannut, te tiedustelitte, mitä laajentuminen maksaa.
Aivan toinen kysymys on, muutetaanko yhteistä maatalouspolitiikkaa laajentumisen yhteydessä.
Voin sanoa teille nyt vain sen, että yhteinen maatalouspolitiikka on voimassa siinä muodossa, kuin siitä päätettiin Berliinissä seitsemäksi seuraavaksi vuodeksi.
Sen lisäksi Berliinissä päätettiin myös rahoitusnäkymistä, siis siitä, miten paljon rahaa me voimme käyttää.
Te puhuitte mahdollisista tutkimuksista: ensimmäiset tutkimukset ovat olleet olemassa jo useita vuosia, ja me olemme toimittaneet ne eteenpäin parlamentille.
Me olemme parhaillaan toteuttamassa uusia tutkimuksia. Heti kun meillä on vastaavat tulokset, olemme mielellämme valmiita antamaan ne teidän käyttöönne.
Kysymys nro 50 (H-0190/00):
Aihe: EU:n pohjois- ja eteläosien kalastussopimusten tasapaino Lokakuussa 1997 kokoontunut kalatalousneuvosto analysoi pohjois- ja eteläosien kalastussopimusten tasapainoa, koska samanaikaisesti kun eteläosien sopimusten piirissä toimivat laivanvarustajat joutuvat tukeutumaan enenevässä määrin sopimuksiin, sopimukset ovat ilmaisia pohjoisen laivanvarustajille.
Kalatalousneuvosto tutki myös pohjoisosien sopimusten alikäyttöä, jota tapahtuu huolimatta siitä, että muut jäsenvaltiot ovat kiinnostuneita hyödyntämään näitä kalastusmahdollisuuksia.
Tämän vuoksi neuvosto pyysi komissiota tutkimaan päätöksiä sallia yhden jäsenvaltion kiintiöiden siirto toiselle. Samoin se pyysi tutkimaan, kuinka sopimusten taloudellinen kustannus on jaettava yhteisön ja laivanvarustajien kesken tasapuolisesti ja syrjimättömästi.
Voiko komissio kertoa, mitä tutkimuksia on tehty kiintiöiden mahdollisesta siirtämisestä ja mitkä ovat olleet tulokset?
Mitä päätöksiä on tehty pohjois- ja eteläosien sopimusten taloudellisen kustannuksen tasapainottamiseksi?
Mikä on komission arvio tästä pohjois- ja eteläosien sopimusten epätasapainosta?
Olen laatinut kysymyksen, koska aiemminkin olen tiedustellut eräistä vuoden 1997 ministerineuvoston tekemistä päätöksistä, jotka koskivat eräitä toimia, joihin aiottiin kalastussopimusten vuoksi ryhtyä ja joita ei ymmärtääkseni ole toistaiseksi pantu Euroopan unionissa täytäntöön.
En haluaisin olla kärkevä arvoisalle komission jäsenelle, sillä haluaisin vain tiedustella, aiotaanko aikanaan sovittujen pyrkimysten pohjalta seuraavan kerran Grönlandin kanssa solmittavaa kalastussopimusta uudistettaessa kaikkihan tietävät, että siellä ei käytetä tai jätetään paljon kalastuskiintiöitä käyttämättä niille kalastuslaivastoille, jotka eivät tällä hetkellä pääse hyötymään sopimuksesta, antaa mahdollisuus ottaa osansa niistä kalastuskiintiöistä, joita ei käytetä tai käytetään vain osittain.
Minähän viittasin siihen jo vastaukseni alussa.
Se on todellakin ongelma, ja jäsen Fraga Estévez, komissio on periaatteessa samaa mieltä kanssanne siitä, että käyttämättä jääneitä kiintiöitä pitäisi voida siirtää. Meiltä puuttuvat nyt kuitenkin vielä ne muodollisuudet, joiden avulla se on mahdollista, koska jäsenvaltiot eivät ole antaneet tälle asianmukaista hyväksyntää.
Te mainitsitte tässä yhteydessä neuvoston.
Meidän on siksi voitettava tämä ongelma.
En kuitenkaan usko ongelman ratkaisun olevan se, että uudessa Grönlanti-sopimuksessa maksetaan lisenssimaksuja pyyntikiintiöistä ja ongelma ratkaistaan tällä tavalla.
Se ei ole ongelman ratkaisu.
Siinä on tehtävä ero.
Käyttämättä jääneiden kiintiöiden jakaminen ja mekanismi sitä varten: kyllä! Meidän ei kuitenkaan pitäisi ottaa lisenssimaksuja käyttöön siellä, missä meidän ei tarvitse maksaa kiintiöistä.
Se ei ole meidän nähdäksemme kovinkaan järkevää.
Kysymys nro 51 (H-0195/00):
Aihe: Erityisvientituen yhteensopivuus yhteisön oikeuden kanssa Länsi-Eurooppaa joulukuussa 1999 koetelleen myrskyn aiheuttamien tuhojen johdosta metsätalousala on erittäin kriittisessä tilanteessa.
Koska kaatuneiden puiden keräämisestä on huolehdittava kiireesti, Ranskan hallitus on muun muassa päättänyt myöntää 50 FRF:n suuruisen summan tonnia kohti sen puutavaran kuljetukselle, joka viedään unionin muihin jäsenvaltioihin.
Yhteisön kilpailusäännöt, ja erityisesti velvoite suosia yhteisöä, kieltävät täydellä syyllä tällaiset avut paitsi silloin, kun niiden tarkoituksena on korjata poikkeuksellinen tilanne.
Niinpä EY:n perustamissopimuksen 92 artiklan 2 kohdan b alakohdassa säädetään: "Yhteismarkkinoille soveltuu: [...] tuki luonnonmullistusten tai muiden poikkeuksellisten tapahtumien aiheuttaman vahingon korvaamiseksi."
Ovatko Ranskan hallituksen suunnittelemat vientituet 92 artiklan mukaisia?
Mikäli ne ovat, voidaanko tällaiset tuet laajentaa koskemaan metsätalousalan vientiä EU:n ulkopuolisiin maihin?
Jos näin on, mitä arviointiperusteita komissio käyttää ratkaistakseen, mille määrille tällaista tukea voidaan myöntää, kuinka pitkän ajan ja millä kustannuksilla?
Arvoisa puhemies, hyvät parlamentin jäsenet, Ranskan viranomaiset ovat pyytäneet komissiota muutama päivä sitten käsittelemään valtiollisia tukia, joita Ranska haluaa myöntää viime vuoden joulukuun myrskyjen metsätaloudelleen aiheuttamien valtavien vahinkojen korjaamiseksi.
Ranskan viranomaisten ilmoituksessa kaavaillaan toimenpidettä, jolla helpotetaan vahinkoa kärsineiltä alueilta peräisin olevan puun poiskuljettamista.
Ilmoituksissa ei ole kuitenkaan mitään mainintaa puun määräpaikasta ja erityisesti siitä, onko se tarkoitus viedä muihin jäsenvaltioihin vai kolmansiin maihin.
Komissio on pyytänyt siksi loogisesti Ranskan viranomaisilta lisätietoja.
Koska komissiolla ei ole vielä käytettävissä kaikkia näitä lisätietoja, se ei myöskään pysty ottamaan tänään jo lopullisesti kantaa kyseisten toimien yhteensopivuudesta yhteisön oikeuden kanssa.
Haluaisin pyytää komission jäsentä tarkentamaan vastaustaan.
On nimittäin selvää, että yhteisön jäsenvaltioissa on jo virallisesti määrätty tästä tuesta.
Kysymys on pikemminkin yhteisön alueen ulkopuolisista maista, ja se voidaan esittää seuraavasti: onko meidän mahdollista saada viedyn puun osalta tonnistoa, kustannuksia ja aikaa koskeva poikkeus vai ei, kun otetaan huomioon tämän myrskyn täysin poikkeuksellinen luonne?
Kysymykseni koski tietenkin vientiä yhteismarkkinoiden, unionin, ulkopuolelle.
Jotta tämä asia tulee täällä täysin selväksi: puu on yhteisön oikeuden mukaan teollisuustuote, eikä vientitukia sallita loogisesti puun viennissä missään olosuhteissa siinä muodossa, kuin niitä on kaavailtu esimerkiksi maataloudessa.
Me voimme soveltaa tältä osin vain olemassa olevaa yhteisön oikeutta.
Tässä voimassa olevan yhteisön oikeuden 87 artiklassa säädetään, että vahingot - huomaa vahingot - jotka liittyvät suoraan katastrofiin, voidaan korvata.
Tämä siis tarkoittaa, että vahingon on ensinnäkin oltava olemassa ja toiseksi on osoitettava suora yhteys katastrofin ja syntyneen vahingon välillä.
Teidän on pohdittava myös seuraavaa: jos me kannattaisimme sellaista ajatusta - puun hintahan ei ole laskenut pelkästään Ranskan metsätaloudessa, vaan se on laskenut katastrofin seurauksena kokonaisuutena ottaen - jokainen jäsenvaltio voisi tulla sanomaan, että me haluamme komission hyväksynnän vientituelle.
Se merkitsisi selkeää markkinoiden vääristymistä.
Kysymys nro 52 (H-0202/00):
Aihe: Viinin esitislaus - kiintiöiden suurentaminen Komissio on antanut luvan 10 miljoonan hehtolitran esitislaukselle viinivuodelle 1999-2000.
Ilmoitusten tekemisen määräaikoja on pidennetty.
Joissakin jäsenvaltioissa kiintiöt on kuulemma jo ylitetty.
Katsooko komissio, että voidaan lisätä esitislausmäärää kymmenestä viiteentoista hehtolitraan ja täyttää tiettyjen jäsenvaltioiden (esimerkiksi Saksan) erityistoiveet, jotka koskevat määrän lisäämistä?
Arvoisa puhemies, komissio on kyllä saanut 24. helmikuuta jäsenvaltioiden esitislausta käsitteleviä hakemuksia koskevat ilmoitukset.
Samana päivänä viinin hallintokomitealle ehdotettiin esitislausmäärän nostamista 10 miljoonasta hehtolitrasta 12 miljoonaan hehtolitraan.
Hallintokomitean enemmistö myös puolsi tätä ehdotusta.
Siten on myös mahdollista täyttää kaikki jäsenvaltioissa tehdyt sopimukset.
Ainoa poikkeus tässä suhteessa on Espanja, missä hyväksyntäprosentti, jos saan käyttää siitä tällaista nimitystä, on hakemusten suuren lukumäärän vuoksi 100 prosentin sijasta 98 prosenttia.
Saksalle tämä merkitsee, että alkuperäistä 148 000 hehtolitran osuutta voitiin nostaa 468 000 hehtolitraan.
Tämä on se kokonaismäärä, josta Saksassa sovittiin.
Esitislausta koskeva muutettu asetus julkaistaan lähiaikoina Euroopan yhteisöjen virallisessa lehdessä ja on voimassa takautuvasti 24. helmikuuta lähtien.
Arvoisa komission jäsen, kun otetaan huomioon valtavan suuri 140 miljoonan hehtolitran viinisato ja viinin markkinajärjestely, joka tulee voimaan vuonna 2000, harkitseeko komissio vielä käyttävänsä pakollista tislausta vähentääkseen markkinoiden painetta viime vuoden osalta, jolloin tämä mahdollisuus on olemassa, vai eikö komissio ole sitä mieltä, että tämä olisi yksi mahdollinen väline?
Arvoisa puhemies, arvoisa parlamentin jäsen, ensinnäkin uskon, että kun me voimme ottaa joka tapauksessa huomioon kaikki Saksan esittämät hakemukset ja lähes kaikki muiden jäsenvaltioiden hakemukset, viinimarkkinoille syntyy sitä kautta minun nähdäkseni kuitenkin pitkälti tasapaino.
Uskon, että jos te pohditte erityisesti sitä, että mehän haluamme rajoittaa uudistetussa viinimarkkinapolitiikassa selvästi pakollista tislausta, meidän ei pitäisi antaa sellaista vaikutelmaa, että otamme nyt jälleen askeleen taaksepäin.
Paljon kiitoksia, arvoisa komission jäsen Fischler.
Kysymyksiin 53 ja 60 vastataan kirjallisesti.
Komission jäsen de Palaciolle osoitetut kysymykset
Kysymys nro 61 (H-0156/00):
Aihe: Oloronin ja Canfrancin välisen rautatieosuuden avaaminen uudelleen Komissio totesi Espanjan lehdistölle (9. helmikuuta 2000, EFE-uutistoimisto) olevansa tietoinen, että Pyreneille tarvitaan rautatie. Sen mukaan Espanjan hallitus haluaa avata uudelleen Ranskan puoleisen Oloronin ja Canfrancin (Vallée d'Aspe) välisen rautatieosuuden.
Komissio vahvisti myös, että jos Ranska ja Espanja pääsisivät sopimukseen, myötävaikuttaisi komissio siihen, että Euroopan laajuista verkostoa koskevien suuntaviivojen seuraavassa tarkistuksessa tämä linja liitettäisiin tähän verkostoon.
Eikö Euroopan komission tehtävänä ole kannustaa näitä kahta jäsenvaltiota soveltamaan politiikkaa, jolla pyritään rautatien hyödyntämiseen liitäntäliikenteessä, ja vakuuttaa maat tämän linjan avaamisesta uudelleen?
Mihin toimiin komissio aikoo nyt ryhtyä nopeuttaakseen tämän sopimuksen tekoa?
Esittämänne Oloronin ja Canfrancin välisen rautatieosuuden uudelleen avaamista koskevan kysymyksen osalta on tarpeen ottaa selvää vaihtoehtoisista maa- tai meriliikenneratkaisuista, joilla voitaisiin lievittää liikenteen ruuhkautumista Pyreneiden kummassakin päässä sekä itä- että länsipäässä.
Sekä Pyreneiden itä- että länsipäässä liikenne on tosiaankin ruuhkautunut, sillä ainoat raskaampaa liikennettä kestävät maayhteydet kulkevat niiden kautta Iberian niemimaalta muualle Euroopan mantereelle.
Komission taholta olemme kannattaneet selvitysten teettämistä uuden rautatieyhteyden puhkaisemista Pyreneiden keskiosan läpi ja olemme tukeneet alueella useita aloitteita myöntämällä avustuksia mahdollisuuksia selvitteleviin useisiin eri tutkimuksiin.
Lisäksi kuten arvoisa jäsen hyvin tietää Espanja ja Ranska ovat perustaneet Pyreneille liikenteen seurantakeskuksen, jonka avulla etsitään sopivinta ratkaisua ilmenneeseen ongelmaan.
Joka tapauksessa lopullinen päätös asiassa kuuluu jäsenvaltioille.
Emme voi sisällyttää Euroopan laajuisiin verkkoihin mitään sellaista, jota jäsenvaltiot eivät tue.
Siksipä haluaisin sanoa teille, että ryhdyttäessä tarkistamaan Euroopan laajuisia verkkoja, minkä toivomme päättyvän elokuuhun mennessä, komissio ottaa huomioon Pyreneillä sijaitsevan liikenteen seurantakeskuksen työn tulokset.
Kiitän teitä arvoisa komission jäsen, mutta olisin halunnut tietää, mitä komissio varsinaisesti tekee, jotta jäsenvaltiot nimenomaan perustaisivat todellisen rautatieverkoston tähän Somportin laaksoon.
Maantietyöt ovat nimittäin tällä hetkellä käynnissä.
Tulevaisuudesta voidaan siis esittää kysymyksiä.
Minä puolestani pelkään sitä, että paikalle perustetaan tosiaankin jonkinlainen pikkuriikkinen turistijuna, ehkä joidenkin luonnonsuojelijoiden mieliksi, ja silloin asiat jäävät siihen.
Tutkimuksia on kuitenkin todella tehty, kuten Gretabin tutkimus vain yhden mainitakseni, ja se osoittaa, että Somportin, Paun, Canfrancin ja Jacan muodostaman vuorensolan läpi kulkeva rautatie voisi mahdollistaa lukumäärältään yhtä suuren rekka-autoliikenteen kuin on nykyisin Mont Blancin tunnelissa.
Olisin halunnut tietää, herra Lamoureux'n joka sanoi, että Euroopan unioni aikoo tehdä rautateistä todellisen prioriteetin liikennevaliokunnassa tekemien ehdotusten jälkeen, mitä aiotte oikein tehdä vaatiaksenne tätä prioriteettia myös jäsenvaltioilta?
Arvoisa Isler Béguin, haluaisin sanoa teille, että yritämme vakuuttaa jäsenvaltiot asiasta keskustelemalla niiden kanssa sekä eri asioista meille esitettyjen mielipiteiden ja saamiemme tutkimusten pohjalta.
Epäilemättä meillä on silti ongelmia, kuten varsin hyvin tiedätte, Oloronin ja Canfrancin välisen rautatieosuuden toteutuksessa toisen rajanaapurin kanssa.
Siitä ei ole epäilystäkään, etteikö korkean vuoriston ylittämisestä Euroopan unionissa aiheutuisi ongelmia.
Tämän vuoksi komissio tuki vuonna 1999 tutkimusta, jonka aiheena oli maateitse kulkevien tavaravirtojen sekä herkillä alueilla käytävän vaihdon tarkkailu, tässä tapauksessa Pyreneillä ja Alpeilla, sillä ongelmat ovat näillä alueilla melko samanlaisia.
Haluaisin sanoa teille, että lisäksi aiomme esittää asiasta tiedonannon joka koskee Pyreneitä ja Alppeja ennen vuoden vaihdetta ja ehdottaa käytännön ratkaisuja.
Kuitenkin on täysin selvää, että näille käytännön ratkaisuille on saatava jäsenvaltioiden hyväksyntä.
Haluaisin sanoa teille, että ne päätelmät, jotka tehdään parhaillaan teettämämme tutkimuksen pohjalta, otetaan myös huomioon tarkistettaessa Euroopan laajuisia verkkoja koskevia suuntaviivoja ja lisäksi että Interreg II-ohjelmasta on rahoitettu myös yleisluonteisia tutkimuksia, joissa selvitetään tulevan, keskeltä Pyreneitä kulkevan, raskaaseen tavaraliikenteeseen soveltuvan rataosuuden tarpeellisuutta ja toteutettavuutta.
Arvoisa jäsen, tämän sanottuani ja kuten olen jonkin kuulemiseni yhteydessä tehnyt varsin selväksi, ymmärrän, että on ryhdyttävä valtaviin ponnisteluihin rautateitse tapahtuvan tavaraliikenteen kehittämiseksi.
Ratkaistavanamme on sellainen kysymys, jota ei kuitenkaan pystytä hoitamaan maanteitä lisäämällä, ja meidän on otettava selvää siitä, kuinka rautatieinfrastruktuuria voitaisiin käyttää paremmin, sillä se on vaihtoehtona paljon sopivampi sekä ympäristön näkökulmasta, mutta myös siksi, että sen avulla on mahdollista hyödyntää tiettyjä jo olemassa olevia infrastruktuureja.
Toisissa tapauksissa, kuten tässä nimenomaisessa tapauksessa, josta on puhe, infrastruktuuri on rakennettava, mutta olemme kuitenkin valmiita neuvottelemaan valtioiden kanssa ja niin parhaillaan teemme saadaksemme tietää, onnistummeko lopulta hankkimaan molempien rajanaapureiden hyväksynnän tällaiselle hankkeelle, joka mahdollistaa rautatieosuuden rakentamisen keskisten Pyreneiden läpi.
Arvoisa komission varapuheenjohtaja, haluaisin tietää, onko totta, että jokin valtio on syypää hankaluuksiin ja mistähän valtiosta on kyse ja millaisiin hankaluuksiin se on syypää.
Ja toisaalta, koska jo mainitsitte sen, voisitteko tarkentaa, milloin komission tiedonanto tällaisesta odotettavissa olevasta Alppeja ja Pyreneitä koskevasta kertomuksesta annetaan?
. (ES) Koska kysytte sitä minulta, hanketta on toistaiseksi vastustanut Ranska.
On ilmeistä, että niemimaan valtioilla on asiassa enemmän panoksia.
Tämä ei kosketa ainoastaan rajavaltio Espanjaa, vaan myös Portugalin maantieliikennettä, sillä Pyreneethän ovat kummankin kannalta niitä muista maista erottava muuri.
Tässä arkoja alueita koskevassa tiedonannossa on pohjimmiltaan kyse kahden seikan yhdistämisestä: sekä Alpeilla että Pyreneillä ilmenevien ympäristövaatimusten ja välttämättömän tavara- ja henkilöliikenteen yhdistämisestä.
Pyrimme antamaan tiedonannon vuoden loppuun mennessä, kuten komission jäsenelle kerroin, ja lisäksi ottamaan selvää näiden arkojen alueiden erityispiirteistä ja myös niistä erityisratkaisuista, joita voidaan harkita sopivampien infrastruktuurien, rahoituksen, käytön ja turvallisuuden osalta.
Suurten tunneleiden käyttöön liittyvät turvallisuusseikatkin ovat huomionarvoinen asia.
Kysymys nro 62 (H-0163/00):
Aihe: Liikenteessä sallittu alkoholipitoisuus Komissio on vuodesta 1988 lähtien puoltanut yhteisön tason lainsäädännön aikaansaamista liikenteessä sallitun alkoholin enimmäispitoisuuden suhteen.
Vuonna 1997 komissio totesi, että lainsäädäntöä tarvitaan kuolemantapausten vähentämiseksi ja liikenneturvallisuuden parantamiseksi.
Tällä hetkellä sallittujen alkoholin enimmäispitoisuuksien välillä on suuria eroja eri jäsenvaltioissa. Ruotsissa raja on 0,2 promillea, kun taas joissakin muissa maissa sallitaan 0,8 promillea.
Ruotsissa saadut kokemukset ovat olleet erittäin hyviä. Alhaisella alkoholipitoisuusrajalla edistetään liikenneturvallisuutta.
EU säätää lakeja liikkuvuuden ja liikenneturvallisuuden edistämiseksi.
Miksi komissio on haluton antamaan ehdotusta liikenteessä sallitusta alkoholin enimmäispitoisuudesta, vaikka siten vähennettäisiin kuolemantapauksia?
. (ES) Kuten kaikki tietävät, liiallinen alkoholin nauttiminen aiheuttaa suurimman osan maanteillämme tapahtuvista onnettomuuksista.
Tästä syystä Euroopan unioni on tukenut ja komissio on pitänyt tärkeänä, että jäsenvaltioissa rajoitetaan sallittua alkoholin enimmäispitoisuutta sen takaamiseksi, ettei asianmukaisia rajoja ylitetä.
Komissio katsoo yleisesti ottaen sopivan enimmäisrajan olevan noin 0,5 promillea; jopa senkin alentamista voitaisiin esimerkiksi nuorten kuljettajien tapauksessa harkita ainakin joksikin ajaksi ja näin ollen enimmäisrajan tiukentamista edelleen.
On kuitenkin tähdennettävä sitä, että vaikka komissio antaisikin tällaisia perusteita, ne ovat luonteeltaan vain suosituksia.
Ymmärrämme, että jos pidämme toissijaisuusperiaatteesta kiinni, ei käy, että ehdottaisimme direktiiviä alkoholipitoisuuden enimmäisrajasta, sillä annamme jäsenvaltioille vain tämänsuuntaisen suosituksen.
Korkean tason työryhmän laatiman terveyttä koskevan kertomuksen mukaan alkoholi on toiseksi suurin vaara terveydelle EU:ssa.
Alkoholi on myös suurin osasyy Euroopan teillä tapahtuvissa onnettomuuksissa ja erittäin tärkeä osasyy vakavissa onnettomuuksissa.
Mielestäni on erittäin hyvä asia, että komissiossakin ollaan sitä mieltä, että liikenteessä sallittu veren alkoholipitoisuus on pidettävä matalana. Turvallisuus ja alkoholi eivät nimittäin sovi yhteen.
Kokemukset, joita olemme saaneet sellaisista valtioista, joissa enimmäisraja on matala, osoittavat, että matala enimmäisraja on vähentänyt kuolleiden ja vakavien onnettomuuksien määrää.
Haluaisin esittää vielä lisäkysymyksen komission jäsenelle: miksi emme voisi laatia tätä asiaa koskevaa direktiiviä, kun useimmissa valtioissa enimmäisraja on tällä hetkellä 0,5 promillea, ja vain muutamissa valtioissa raja ylittää 0,5 promillea?
. (ES) Kuten arvoisa parlamentin jäsen oikeutetusti mainitsi, vuosittain unionin maanteillä saa surmansa noin 10 000 ihmistä liiallisen alkoholin käytön vuoksi.
Useimmat maat ovat asettuneet 0,5 mg:n kannalle.
Vain Irlannissa, Luxemburgissa, Italiassa ja Yhdistyneessä kuningaskunnassa noudatetaan 0,8 mg:n rajaa, ja ainoastaan Ruotsissa noudatetaan 0,5 mg:n alittavaa rajaa.
Aiomme siis antaa tiedonannon tieturvallisuudesta, jonka parlamentti saa pian käsiinsä, ja aiomme suositella, että enimmäisraja olisi 0,5 mg.
Katsomme, että lakien säätäminen on varattava sellaisia tapauksia varten, joissa se on aivan välttämätöntä.
Koska hyvin harvat valtiot ovat asettaneet rajan 0,5 mg:aa korkeammaksi, katsomme, että tämä suositus riittää siihen, että nämä valtiot yhdenmukaistavat omaa lainsäädäntöään.
Mielestämme toissijaisuusperiaate ja suositus saavat riittää siihen, että alkoholipitoisuuden raja asetetaan eri jäsenvaltioissa 0,5 mg:aan tai sen alapuolelle.
Koska puhumme parhaillaan veren alkoholipitoisuudesta, tiedustelisin komission jäseneltä, aikooko hän suosituksessaan myös tarkastella huumekysymystä laajemmin?
Tämä asia on jätetty usein ulkopuolelle, mutta se on tärkeä kysymys, kun keskustelemme autolla ajamisesta.
Aiotaanko tämän pohjalta koskaan esittää suositusta?
. (ES) Ongelmahan on siinä, että huumeet aiheuttavat ilmiselvästi sellaisen tilan, jossa kuljettajien reagointikyky on selvästi alentunut.
Huumeisiin liittyy sellainen ongelma, että joissakin maissa sen käyttö on jopa rikoslain mukaan rangaistavaa ja toisissa taas ei, ja tässä mielessä näiden seikkojen ja näin erilaisen aseman vuoksi emme voi ainakaan toistaiseksi edetä tällä alalla.
Tämä asia kuitenkin huolestuttaa minua, kuten se huolestuttaa parlamentin jäsentäkin, ja haluaisin tietää, voimmeko uusien toiminta-alojen ja tarkemmin sanottuna yhteisön politiikkoihin mukaan otettujen uusien alojen puitteissa päästä tällä alalla eteenpäin.
Lopuksi on lisättävä, että huumeiden kohdalla valvonta on vaikeampaa, sillä valvontajärjestelmät eivät ole niin automaattisia eivätkä välittömiä kuin alkoholipitoisuuden kohdalla.
Kysymys nro 63 (H-0164/00):
Aihe: Veronan ja Münchenin välinen rataosuus Veronan ja Münchenin välisestä uudesta rautatiestä on keskusteltu jo vuosia.
Veronan ja Münchenin välinen liikenne kasvaa jatkuvasti, mutta vain kolmannes nykyisen junayhteyden kapasiteetista on käytössä.
Kansainvälisen tieliikenteen aiheuttamia ilmansaasteita ja melusaasteita voidaan vähentää siirtämällä koko raskas kauttakulkuliikenne rautateille.
Tästä syystä on korotettava tavaraliikenteeltä perittäviä moottoritiemaksuja ja tarjottava käyttöön nopea ja toimiva rautatieyhteys.
Jos rakennetaan uusi rautatie, on syytä perehtyä vaihtoehtoon, joka vaikuttaisi mahdollisimman vähän ympäristöön.
Koska kyse on infrastruktuurista, jonka on tarkoitus kestää satoja vuosia, on välttämätöntä löytää paras mahdollinen ratkaisu.
Vaikuttaa siltä, että komissio suosii Brennerin tunneliin perustuvaa ehdotusta.
Mistä syystä komissio ei aio harkita uudelleen insinöörien Trojer ja Kauer ehdottamaa ATT3­vaihtoehtoa?
Onko komissio tutkinut Veronan ja Münchenin välistä rautatieyhteyttä koskevien eri ehdotusten ympäristövaikutuksia?
Voiko komissio rahoittaa Brennerin kautta kulkevaa liikennettä koskevan uuden tutkimuksen?
Münchenin ja Veronan välistä rataosuutta koskeva hanke, josta Italian, Itävallan ja Saksan hallitukset sopivat jo vuonna 1994, on sisällytetty Euroopan laajuiseen liikenneverkkoon ja merkitsee suurten nopeuksien rautatien rakentamista, jossa otetaan huomioon myös tavaraliikenteen vaatimukset.
Periaatteessa rataosuus noudattaa pääosin nykyisen vakiintuneen rautatien reittiä.
Hanketta ATT3 koskevassa ehdotuksessa, jonka komissio tuntee hyvin, poiketaan Euroopan laajuisia verkkoja koskevissa suuntaviivoissa annetusta reitistä.
Minun on sanottava teille, että valmistelevat toimet ja rakentamistoimet ovat aina perustuneet sovittuihin ratalinjoihin, ja että tästä lähtökohdasta poikkeaminen aiheuttaisi hankkeen kehittämiselle lisäviivästyksiä.
Tämän ATT3-ehdotuksen lisäksi, josta arvoisa parlamentin jäsen on kiinnostunut, komissio sai joukon vaihtoehtoisia ehdotuksia, ja katsoo asianomaisten eri valtioiden teettämien teknisten, taloudellisten ja ympäristöarvioiden perusteella, että peruslähtökohtana tunnelivaihtoehto on monessa mielessä edullinen muihin reittivaihtoehtoihin verrattuna, minkä pohjalta hanketta ollaankin panemassa täytäntöön.
Minun on myös sanottava, että merkittävä osa jo myönnetystä taloudellisesta avusta liittyy suoraan hankkeen ympäristövaikutuksiin ja että aiomme jatkaa Brennero-hankkeen rahallista tukemista ja varsinkin sen perusluonteisen tunneliosuuden teknistä suunnittelua, joka on kohta käynnistymässä.
On tietenkin selvää, että kaikissa näissä toimissa, koska on kyse haavoittumiselle alttiista alueesta, minkä mainitsin äsken puhuessani Pyreneihin liittyvästä ongelmasta, ympäristövaikutukset ovat avainasemassa päätettäessä lopullisesta hankkeesta ja aloitettaessa sen varsinainen toteuttaminen.
Arvoisa puhemies, pyydän tässä yhteydessä vain harkitsemaan, että suurnopeusjunan vaikutus on tietysti melukuormituksen vuoksi erittäin merkittävä kaikkialla siellä, missä rata ei kulje vuoren sisässä, ja pyydän arvoisaa komission jäsentä pohtimaan: miksi Brennerin perustunnelin - tai minkä muun tahansa - avulla ei olisi mahdollista saavuttaa sellainen läpimurto, joka ratkaisee pysyvästi Münchenin ja Veronan välisen liikenteen ongelman?
Olisi nimittäin suuremmitta ongelmitta mahdollista siirtää koko raskas kauttakulkuliikenne rautateille ja vuoren sisään ja ratkaista ongelma siten pysyvästi.
Me tarvitsemme vain raskasta kauttakulkuliikennettä koskevan kiellon.
Siten kevennettäisiin Brennerin moottoritien, joka on nyt ylikuormitettu ja johon liittyy myös muutamia sosiaalipoliittisia ongelmia, kuormitusta, ja moottoritie olisi henkilöliikenteen ja paikallisen raskaan liikenteen käytettävissä.
Jos raskas liikenne halutaan kieltää, ensimmäiseksi on muun muassa huolehdittava siitä, että raskasta liikennettä varten on olemassa vaihtoehtoinen reitti.
Tosiasiassa tällä hetkellä sellaista ei ole.
Siksi aivan ensimmäiseksi on kehitettävä asianmukaisesti näitä reittejä.
Epäilemättä tämä riippuu yhteiskunnastamme ja sen kehityksestä.
Mielestäni emme voi kuitenkaan tukahduttaa kehitystä; mikä ei tarkoita sitä, etteikö olisi ryhdyttävä kaikkiin tarpeellisiin toimiin, jotta tämä kehitys tapahtuisi kaikkein eniten ympäristöä kunnioittavalla tavalla niin, että siihen kohdistuvat kielteiset vaikutukset olisivat kaikkein vähäisimmät, varsinkin haavoittumiselle alttiilla alueilla, joita Alpit tai Pyreneetkin voivat olla.
Arvoisa puhemies, haluaisin kiittää arvoisaa komission jäsentä lämpimästi hänen suuresta herkkävaistoisuudestaan, jota hän on osoittanut toistaiseksi Brennerin liikenteen ja Brennerin perustunnelin yhteydessä ja ennen kaikkea myös täällä toistetusta toteamuksesta, että ympäristö on otettava vastaavasti huomioon aivan erityisesti.
Haluaisin viitata siihen, että komissio on tutkinut jo perusteellisesti ja intensiivisesti viimeisten kahden vuoden aikana vaihtoehtohanketta ATT3, tästä haluaisin kiittää komission jäsen Kinnockia ja pääjohtaja Colemania, mistä minulle kerrottiin myös kirjallisesti.
Haluaisin vielä lisätä, että kollega Messnerin kysymykseen sisältyy muotoilu: "Jos rakennetaan uusi rautatie, on syytä perehtyä vaihtoehtoon, joka vaikuttaisi mahdollisimman vähän ympäristöön."
Minusta on täysin käsittämätöntä, että komissiolle esitetään tältä osin vaatimus siitä, että ympäristövaikutusten on oltava niin pieniä kuin se ikinä vain on mahdollista.
Tässä on kyse herkän alueen väestöstä, ja sitä on suojeltava.
Kun tämän vaatimuksen esittävät vielä vihreät, se on sitäkin käsittämättömämpi ja myös torjuttava tästä syystä.
. (ES) Brenneron hanke on konkreettisesti yksi niistä 14 hankkeesta, jotka liittyvät Euroopan laajuisiin liikenneyhteyksiin, ja tietysti komissio aikoo jatkossakin tukea tätä hanketta, vaikka loppujen lopuksi jäsenvaltioiden on itse saatettava sen kehittely päätökseen.
Paljon kiitoksia, arvoisa komission jäsen.
Koska komission kyselytuntia varten varattu aika on päättynyt, kysymyksiin 64 ja 114 vastataan kirjallisesti.
Julistan komissiolle osoitettujen kysymysten kyselytunnin päättyneeksi.
(Istunto keskeytettiin klo 19.25 ja sitä jatkettiin klo 21.00.)
Ympäristömerkin myöntämisjärjestelmä
Esityslistalla on seuraavana Schnellhardtin laatima ympäristöasioiden, kansanterveyden ja kuluttajapolitiikan valiokunnan suositus (A5-0054/2000) toiseen käsittelyyn neuvoston yhteisestä kannasta Euroopan parlamentin ja neuvoston asetuksen antamiseksi tarkistetusta yhteisön ympäristömerkkijärjestelmästä (10656/2/1999-C5-0223/1999-1996/0312(COD)).
. (DE) Arvoisa puhemies, te sanoitte jo, että tämä on ympäristömerkin myöntämistä koskevan asetuksen toinen käsittely.
Eurooppalainen ympäristömerkki on sisämarkkinoiden aikaansaama lapsi, näin on sanottava.
Sillä on tarkoitus - jossain määrin vastauksena kasvaviin rajat ylittäviin tavaravirtoihin - merkitä tuotteet ja palvelut, jotka ovat erittäin ympäristöystävällisiä.
Sillä pyritään näin ollen toisaalta antamaan kuluttajille rajat ylittävää tietoa ja toisaalta lisäämään teollisuuden ja kansalaisten tietoisuutta ympäristöpoliittisten yhteyksien tunnistamiseksi ja luomiseksi.
Tällä on erityisen suuri merkitys nimenomaan päivittäisten ostosten yhteydessä.
Mielestäni ei ole mitään tarvetta keskustella eurooppalaisille sisämarkkinoille soveltuvan eurooppalaisen merkin järkevyydestä.
Hyvän ajatuksen ja sen järkevän täytäntöönpanon välillä on kuitenkin usein pitkä tie.
Tämä pätee myös ympäristömerkkiin. Nykyään merkki kiehtoo valitettavasti etenkin siitä syystä, että useimmissa maissa sitä ei tunneta lainkaan.
Luulen, että vain pieni vähemmistö kansalaisista on joutunut sen kanssa kasvotusten. Tämän vuoksi olen kiinnittänyt esityksessäni päähuomion merkin täysin riittämättömään valmisteluun.
Mitkä ovat nykyiseen epätyydyttävään tilanteeseen johtaneen tähänastisen ympäristömerkkiasetuksen puutteet?
Mielestäni suurin ongelma liittyy merkin kustannusrakenteeseen.
Tuotteiden testimenetelmät, jotka yritysten on suoritettava merkin saamiseksi, ovat pitkiä ja kalliita.
Tämän vuoksi vaadimme, että kustannusten minimointiin on kiinnitettävä mahdollisimman suurta huomiota jo testikriteerien määrittämisvaiheessa. On sanomattakin selvää, että tätä ei pidä ymmärtää väärin siten, että heikennetään testien laatukriteerejä.
Testimenettelyyn liittyvien kustannusten ohella on otettava huomioon myös eurooppalaista ympäristömerkkijärjestelmää koskevat juoksevat maksut.
Myös tältä osin olemme esittäneet, että pienille ja keskisuurille yrityksille, kehitysmaiden yrityksille sekä eurooppalaisen tai kansainvälisen ympäristölainsäädännön muilla aloilla toimiville yrityksille aiheutuvia kustannuksia tulisi minimoida.
Tässä yhteydessä esimerkkeinä voitaisiin mainita EMAS ja ISO 14001.
Mietinnössä ehdotetaan tietyille yrityksille aiheutuvien kustannusten vähentämisen lisäksi enimmäismaksun vahvistamista.
Tällä menettelyllä seuraamme miltei kaikkien kansallisten merkkijärjestelmien esimerkkiä, sillä myös niillä pyritään tämän kaltaiseen maksukattoon.
Tämän lähestymistavan tavoitteena on saada myös suuret kulutustavaravalmistajat ja palveluntuottajat kiinnostumaan merkkijärjestelmästä.
Haluan tehdä täysin selväksi, että kyse ei ole lahjasta suurille monikansallisille yrityksille, kuten on osittain arvosteltu, vaan kyse on tärkeästä askeleesta, jolla varmistetaan vihdoinkin merkin laaja vaikutusalue.
Tämän lisäksi meidän on oltava tietoisia siitä, että jos eurooppalainen merkki ei saa tiettyä käynnistysrahoitusta, emme saa vakaata jalansijaa.
Mielestäni meidän olisi otettava tämä osuus vastuullemme.
Toisen käsittelyn eräs toinen tärkeä kohta on kansallisen ympäristömerkin ja eurooppalaisen merkin välisen suhteen sääntely.
Ensimmäisessä käsittelyssä vaadimme vielä kansallisen merkin asteittaista poistamista ympäristömerkin hyväksi; emme luopuneet tästä kannasta täysin syyttä.
Muutamissa maissa kansalliset merkit ovat saaneet vakiintuneen aseman ja yhteiskunnan hyväksynnän.
Tämä pätee esim. pohjoismaiseen joutsenmerkkiin Skandinaviassa ja siniseen enkeliin Saksassa.
Mielestäni olisi järjetöntä ja toissijaisuusperiaatteen hengen vastaista poistaa tämä hyväksi todettu merkki sellaisen eurooppalaisen merkin hyväksi, jota ei ole vielä otettu käyttöön.
Ei, meidän on omaksuttava muu lähestymistapa.
Meidän on huolehdittava siitä, että kansallisen ja eurooppalaisen merkin rinnakkaista käyttöä sovitetaan yhteen. Tältä osin on suuri merkitys yhteisessä kannassa määritellyllä työsuunnitelmalla, jota me olemme täydentäneet joiltakin osin mutta josta uskon meidän vielä pääsevän yhteisymmärrykseen.
Ympäristömerkkiä koskeva asetus merkitsee taitekohtaa talouden ja ympäristön etujen välillä. Toinen ryhmä haluaa ottaa käyttöön ennen kaikkea tiukat ympäristökriteerit, kun taas toinen ryhmä pitää tärkeänä pikemminkin merkin markkinointinäkökulmaa.
Molemmille ryhmille on kuitenkin yksi asia yhteistä: ne toivovat, että ympäristömerkki menestyy.
Mielestäni saavutamme tällä asetuksella, josta päätämme tänään, hyvän kompromissin kaikkien asianosaisten ryhmien välillä. Olen vakuuttunut siitä, että parlamentin rakentavat ehdotukset saavat vastakaikua myös neuvostossa ja että niillä varmistetaan eurooppalaisen ympäristömerkin hyvä menestyminen.
Arvoisa puhemies, arvoisa komission jäsen, hyvät parlamentin jäsenet, eilen eräs puhuja totesi parlamentissa, että talouden globalisoituminen ei ole mikään ehdoton välttämättömyys, vaan muutamien monikansallisten yritysten haitallisen vaikutuksen seuraus.
Aluksi minusta tämä huomautus oli liikuttava, mutta se on tietenkin vaarallinen ja harhaanjohtava. Mitään niistä talouspoliittisista tai ympäristöpoliittisista toimista, jotka me toteutamme nykypäivänä Euroopassa, ei voi tarkastella erillään mahdollisesta maailmanlaajuisesta kehityksestä.
Tämä pätee luonnollisesti myös ympäristömerkin myöntämiseen Euroopan unionissa.
Etenkin WTO:n yhteydessä Seattlessa käydyt epäonnistuneet neuvottelut ovat osoittaneet meille, miten vaikeaa Euroopan on päästä kolmansien maiden kanssa yhteisymmärrykseen sosiaali- ja ympäristöpolitiikan alan edistyneistä standardeistaan.
Jos olemme tänään yhtä mieltä uuden eurooppalaisen ympäristömerkin myöntämisestä, meidän on jo nyt harkittava sitä, että se antaa valtavan signaalin myös yhteisön ulkopuolisille maille siitä, että merkki edustaa kehitysmaissa tuotteitamme ja että on selvää, että jäljitelmiä löytyy ja niitä voidaan löytää.
Ympäristömerkillä on annettava ja annetaan kolmansille maille signaali useista tärkeistä ympäristöpoliittisista aatteista.
Tiettyjen tuoteryhmien tuotannossa voidaan vähentää haitallisia ympäristövaikutuksia. Ympäristöystävälliseen käyttöön liittyviä yhteisiä tavoitteita on edistettävä, ja on päästävä yksimielisyyteen vastaavista kansainvälisistä normeista.
Talouden globalisoituminen on mahdollistanut ja mahdollistaa myös tulevaisuudessa sen, että kehitysmaat voivat osallistua rikkaiden maiden hyvinvointiin.
Yhden asian on kuitenkin oltava selvä jo alusta alkaen - ja tarkasteltavana olevalla yhteisellä kannalla se tehdään myös selväksi: kaikkiin valtioihin on sovellettava samoja sääntöjä.
Jos jonkin maan tuotantolaitoksen on vastattava ympäristömerkin kriteerejä, niitä on sovellettava kaikkiin tuotantolaitoksiin, joissa tätä tuotetta valmistetaan.
Jos onnistumme tässä, olemme globalisoineet yhden tärkeän ympäristöpoliittisen ajatuksen.
Arvoisa puhemies, hyvät parlamentin jäsenet, emme ole vielä luopuneet tavoitteesta ottaa käyttöön yhteinen eurooppalainen merkki. Tulkitsen yhteisen kannan joka tapauksessa siten.
Tähän asti ympäristömerkki on kärsinyt puutteellisesta hyväksynnästä. Hyväksyntää voidaan lisätä työohjelmalla, jolla pyritään koordinointiin kansallisten merkkien kanssa.
Valiokunnassa laatimamme ehdotus - jonka mukaan tuotteille ja palveluille, joille on jo nyt myönnetty kansallinen merkki ja jotka täyttävät eurooppalaisen merkin kriteerit, myönnettäisiin automaattisesti ympäristömerkki - ei valitettavasti saanut enemmistöä.
Se olisi mahdollistanut sen, että eurooppalainen merkki olisi voitu ottaa käyttöön vielä nopeammin ja tehokkaammin.
Yksi tärkeä näkökohta on saattaa valtioista riippumattomat järjestöt ja yhdistykset osallisiksi toimiin.
On välttämätöntä, että myöntämismenettelyssä turvaudutaan asiantuntemukseen ja suojellaan kuluttajien etuja.
Näin voidaan parantaa entisestään ympäristölle ja kuluttajille tärkeiden ympäristömerkin tietojen laatua.
Tarkistuksillamme haluamme lujittaa yhdistysten osallistumista.
Maksuja koskevan kysymyksen osalta totean, että on toivottavaa ottaa käyttöön kustannukset kattava järjestelmä.
Tämän vuoksi ei ole oikein vahvistaa enimmäismaksuja jo tässä vaiheessa, sillä niiden määrittäminen ilman tietoa todellisista kustannuksista olisi hätiköityä.
Olen eri mieltä Schnellhardtin kanssa tästä kysymyksestä, sillä mielestäni myös tunnetut kansalliset merkit aiheuttavat kustannuksia ja palveluntarjoajat hakevat silti tällaisia merkkejä.
On kuitenkin oikein, että pk-yrityksille ja kehitysmaiden tuotteille myönnetään alennus.
Meidän on onnistuttava yhdessä ottamaan käyttöön eurooppalainen merkki sellaisissa jäsenvaltioissa, joissa ei vielä ole omaa merkkiä.
Jos yhteisellä merkillä on tällä hetkellä jokin tehtävä, niin sen tehtävänä on täyttää aukot ympäristönmerkin Euroopan laajuisessa käytössä.
Ehdotettu suunta on oikea, mutta näkyvissä ei ole vielä yhteisesti hyväksyttyä eurooppalaista merkkiä, ja se vaatii suuria ponnisteluja.
Arvoisa puhemies, tämä ehdotus vahvistaa, parantaa ja tiukentaa vapaaehtoista ympäristömerkkijärjestelmää, joka on ollut käytössä EU:ssa vuodesta 1992 lähtien ja josta ei valitettavasti ole tullut niin menestyksellistä kuin toivoimme.
Pohjoismaissa käytössä oleva joutsen ja Saksassa käytössä oleva sininen enkeli ovat osoittaneet, että tuotteiden ympäristömerkintä on erittäin tärkeä ja voimakas väline, jonka avulla kuluttajien ostoskäyttäytymistä voidaan muuttaa niin, että he tekevät ympäristöystävällisiä ostoksia.
Me kaikkihan haluamme, että voimme tehdä ympäristöystävällisiä ostoksia, jotta voimme vaikuttaa tuottajiin ja yhteiskunnan kehitykseen ja saisimme lisää ekologisesti kestävämpiä tuotteita ja palveluja.
Pidän neuvoston yhteistä kantaa melko hyvänä ja olen tyytyväinen myös valiokunnan ja Schnellhardtin tekemiin tarkistuksiin.
Olen kuitenkin sitä mieltä, että yhteistä kantaa on vahvistettava jonkin verran. Kyse on erityisesti kuluttaja- ja ympäristöryhmien asemasta ja eri ympäristömerkkien rinnakkaisesta käyttämisestä.
Mielestäni ne, jotka kannattavat vain yhden ympäristömerkkijärjestelmän käyttämistä, ovat pahasti väärässä.
Olen täysin vakuuttunut siitä, että jos käytössä on hyvin toimiva merkkijärjestelmä, EU:n kukkakin voidaan ottaa käyttöön paljon helpommin ja nopeammin.
Kyse on siitä, että kuluttajat on saatava etsimään ja valitsemaan ympäristömerkillä varustettuja tuotteita.
Jos ostoskäyttäytyminen on saatu kerran muuttumaan, tilanne on hyvin helppo.
Menestys riippuu paljon ympäristö- ja kuluttajaryhmien mielipiteestä ja uskottavuudesta.
Jos ne saadaan osallistumaan kunnolla, tämäkin kehitys menee eteenpäin huomattavasti nopeammin.
Arvoisa puhemies, saisinko esittää työjärjestyspuheenvuoron...
Arvoisa puhemies, keskustelumme aiheena oleva ehdotus tarkistetusta yhteisön ympäristömerkkijärjestelmästä on muuttunut olennaisesti verrattuna komission alkuperäiseen ehdotukseen.
Se on myös muuttunut voimakkaasti verrattuna Euroopan parlamentin ensimmäiseen käsittelyyn, ja ilahduttavaa kyllä, kaikki nämä muutokset ovat kaiken kaikkiaan menneet parempaan suuntaan.
GUE/NGL-ryhmä on sitä mieltä, että olemme saaneet melko hyvää vastakaikua niihin näkökantoihin, joita meillä oli jo ensimmäisen käsittelyn yhteydessä.
Ehdotusta arvioidessamme olemme pitäneet tärkeinä seuraavia periaatteita: ensiksikään tämä yhteinen ympäristömerkki ei saa estää meitä käyttämästä tai korvata kansallisia ympäristömerkkejä, jotka nykyään toimivat todellakin huomattavasti EU:n kukkaa paremmin, jos ajattelemme tuotteiden määrää ja sitä, kuinka hyvin kuluttajat ne tuntevat.
Sen vuoksi on erityisen tärkeää, että on luovuttu ajatuksesta kieltää kansalliset ympäristömerkit.
Uskon, että meidän on tärkeää ymmärtää, että mikään ei estä meitä käyttämästä rinnakkaisia merkkejä.
Skandinaviassa, jossa ympäristömerkkijärjestelmä toimii tällä hetkellä ehkä kaikkein parhaiten, on jo nyt käytössä useita ympäristömerkkejä, jotka toimivat melko hyvin toistensa rinnalla ja jotka täydentävät toisiaan.
Toiseksi haluamme, että ympäristöliikkeellä olisi ratkaiseva vaikutus sekä merkin jakamisessa että niiden kriteerien laatimisessa, jonka perusteella merkki voidaan myöntää.
Kokemuksemme mukaan se lisäisi merkkien uskottavuutta ja tällainen järjestelmä toimii erinomaisesti siellä, missä se on käytössä.
Olemme sen vuoksi erityisen iloisia siitä, että kaupallisempaa järjestöä koskevasta ajatuksesta on luovuttu.
Mielestäni on myös hyvä, että asteikollisen ympäristömerkin ajatuksesta on luovuttu.
On helpompaa käyttää pelkästään kukkaa.
Asteikollinen järjestelmä, jota aluksi käytettiin, lisäisi todennäköisesti pikemminkin ongelmien kuin tiedon määrää.
Olemme tyytyväisiä myös siihen, että ehdotus käsittäisi palvelualan.
Kaiken kaikkiaan olemme sitä mieltä, että yhteinen kanta ja jätetyt tarkistukset, mukaan lukien GUE/NGL-ryhmän tekemät tarkistukset, muodostavat aika hyvän mietinnön.
Arvoisa puhemies, vierailin hiljattain kälyni kotona ja huomasin, että hänellä oli "luontoystävällistä" pesunestettä sisältävä säiliö.
Kun onnittelin häntä siitä, hän katsoi minua melko syyllisen näköisenä ja myönsi, että tämä vihreä pullo sisälsi nyt tavallista pesuainetta, sillä kyseinen vaihtoehtoinen tuote ei ole pelkästään kalliimpaa vaan sitä myös tarvitaan nelinkertainen määrä, eikä se siltikään tehnyt astioista puhtaita; täyttämällä tämän pullon hän pystyy sekä pesemään astiat tehokkaasti että tekemään vaikutuksen luonnonsuojeluystäviinsä.
Tämän kertomuksen moraalinen opetus on tietenkin se, että luontoystävällisten tuotteiden tehon on vastattava vaihtoehtoisten tuotteiden tehoa, jotta ne voisivat kilpailla päämarkkinoilla.
Vain siten nämä tuotteet voivat siirtyä jo saavuttamiltaan erityismarkkinoilta päämarkkinoille.
Ympäristömerkkiä ei tulisi yhdistää keskinkertaisuuteen.
Saksalainen sininen enkeli ja pohjoismainen joutsen ovat näyttäneet tietä ympäristömerkille.
Jos nyt hylkäämme nämä toimivat järjestelmät, heittäisimme lapsen pois pesuveden mukana.
Ymmärrän, mitä etuja yhteisellä eurooppalaisella ympäristömerkillä on pitkällä aikavälillä, mutta sitä ei tulisi määrätä pakollisiksi niille maille, joilla on jo käytössä oma järjestelmä.
Yhteinen järjestelmä tuo liiketoiminnalle esimerkiksi seuraavanlaisia etuja: tarvitaan vain yksi rekisteröintimaksu ja tarkastus, pakkaaminen standardoidaan eivätkä kuluttajat mene ymmälleen ylettömästä määrästä erilaisia merkkejä.
Ympäristömerkin käyttö laajenee metsätuotteiden ja pesuaineiden alalta kattamaan tietokoneet ja kotitalouskoneet, mutta miksi pysähtyä niihin?
Matkailu- ja siivouspalvelujen kaltaisista palveluista voitaisiin ylläpitää rekisteriä.
Tämän lisäksi samankaltaiset pienet yritykset voisivat mahdollisesti tehdä yhteistyötä ja rekisteröityä yhdessä.
Meillä Yhdistyneessä kuningaskunnassa on menestyvä eettisten rahoituspalvelujen sektori, joka tarjoaa säästöjä ja eläkkeitä, joilla sijoitetaan ympäristöön.
Sen lisäksi, että niille tulisi myöntää ympäristömerkki, meidän olisi sallittava näiden tuotteiden myynti esteittä kaikkialla EU:ssa yhteisillä rahoituspalvelumarkkinoilla.
. (SV) Arvoisa puhemies, hyvät parlamentin jäsenet, haluan tietenkin ensimmäiseksi kiittää Euroopan parlamentin ympäristöasioiden, kansanterveyden ja kuluttajapolitiikan valiokuntaa ja erityisesti kahta esittelijää, Schnellhardtia ja Poggiolinia, siitä erittäin rakentavasta työstä, jota he ovat tehneet ympäristömerkkiä koskevan asetuksen tarkistamisen yhteydessä.
Tarkistettua yhteisön ympäristömerkkijärjestelmää koskevan ehdotuksen olennaisimpana tarkoituksena on tehdä järjestelmästä tehokkaampi, avoimempi ja menetelmiltään parempi.
Se tekisi siitä houkuttelevamman niin tuottajien, jakajien kuin kuluttajienkin kannalta.
Ehdotus lisää erityisesti asianosaisten ympäristömerkinnästä vastaavien toimivaltaisten elinten ja eri eturyhmien vastuuta, koska kyse on ekologisten kriteerien asettamisesta.
Komissio on sitä meiltä, että näihin tavoitteisiin päästään Euroopan parlamentin ja neuvoston kanssa tehdyn yhteistyön ja niiden osoittaman kiinnostuksen ansiosta.
Mielestäni EU:n ympäristömerkin ja kansallisten ympäristömerkkijärjestelmien suhde määritellään selkeämmin ja paremmin nykyisessä ehdotuksessa.
Ehdotus vahvistaa myös asianosaisten asemaa ja osallistumista.
Kyse on erityisesti niistä ympäristöelimistä, jotka ovat tekemisissä ympäristömerkinnän kanssa, ja eri eturyhmistä.
Niiden osallistuminen on ratkaisevaa, jotta tämän vapaaehtoisen välineen käyttöä edistettäisiin ja levitettäisiin oikein.
Kyse on yhdestä niistä harvoista eurooppalaisista välineistä, jonka avulla voidaan todellakin ratkaisevasti tukea kestävää kulutusta.
Komissiossa ollaan sitä mieltä, että Euroopan parlamentin tekemät tarkistukset ovat parantaneet asetusta.
Tarkistuksista 1, 4 ja 8, joissa ehdotetaan ympäristöjärjestöjen ja kuluttajajärjestöjen aktiivista osallistumista, komissiokin on sitä mieltä, että niiden tuki ja osallistuminen ovat ratkaisevassa asemassa, jotta ympäristömerkistä tulisi tasapainoinen ja uskottava.
Voimme sen vuoksi hyväksyä nämä tarkistukset.
Tarkistusten 2, 3 ja 7 osalta, joissa käsitellään kansallisten ympäristömerkkijärjestelmien kanssa tehtävän yhteensovittamisen ja yhteistyön tiettyjä näkökohtia, komissio on vakuuttunut siitä, että yhteiset tukitoimet ovat tärkeitä, erityisesti, jotta EU:n ympäristömerkistä saataisiin tunnetumpi.
Voimme sen vuoksi hyväksyä nämäkin tarkistukset.
Tarkistuksessa 5 ehdotetaan neljää tapaa, joiden avulla maksurakenteesta voitaisiin tehdä joustavampi ja helpompi niiden kannalta, jotka hakevat ympäristömerkkiä, ja komissio tukee tätä kokonaistavoitetta.
Pitää muistaa, että ympäristömerkki on vapaaehtoinen, eivätkä maksut saa nousta niin suuriksi, että ne, jotka panostavat eniten ympäristöön, eivät pysty hakemaan ympäristömerkkiä.
Tarkistuksessa 6 käsitellään pk-yritysten sekä kehitysmaiden maksujen alentamista ja siinä korostetaan, että vähennysten on oltava merkittäviä.
Komissio voi tukea tätäkin tarkistusta.
Kaiken kaikkiaan komissio voi sen vuoksi hyväksyä kaikki tarkistukset.
Arvoisa puhemies, halusin aiemmin pitämäni puheenvuoron lopuksi esittää työjärjestyspuheenvuoron, johon toivoisin puhemiehen ja puheenjohtajiston kiinnittävän huomiota.
Ennen huomista äänestystä on tehtävä selväksi, että tämän mietinnön tiettyjä tarkistuksia ei ole käännetty.
Ne on saatavilla vain englanninkielisinä.
Kyse on esimerkiksi tarkistuksista 7 ja 8.
Ne ovat vain englannin kielellä, mitä ei voi hyväksyä.
Jotta voisimme äänestää tästä mietinnöstä, nämä tarkistukset on ainakin luettava ääneen, ennen kuin toimitamme äänestyksen.
Se oli ensimmäinen kohta.
Toinen kohta liittyy esimerkiksi ympäristöstrategiaa koskevaan työsuunnitelmaan...
(Puhemies keskeytti puhujan.)
Suuret kiitokset siitä, että huomautitte tarkistusten tilasta.
Yksiköt tarkastelevat tätä kysymystä ja toivon, että käännökset ovat valmiita huomiseen mennessä.
Emme voi jatkaa keskustelua, sillä aikamme on loppumassa.
Arvoisa komission jäsen, kiitos teidän osuudestanne.
Keskustelu on päättynyt.
Äänestys toimitetaan huomenna klo 12.00.
Jätteenpoltto
Esityslistalla on seuraavana Bloklandin laatimaympäristöasioiden, kansanterveyden ja kuluttajapolitiikan valiokunnan suositus (A5-0056-/2000) toiseen käsittelyyn neuvoston yhteisestä kannasta Euroopan parlamentin ja neuvoston direktiivin antamiseksi jätteenpoltosta (11472/1/1999-C5-0274/1999-1998/0289(COD)).
Minut on ilmoitettu annettujen tarkistusten 36 ja 37 toiseksi esityksen tekijäksi.
Sen huomasin eilen illalla, ja huomautin siitä pääosastoon I aamulla.
Pääosastossa I myönnettiin, että käännöspalvelussa oli tapahtunut virhe.
Pyysin, että virhe korjattaisiin.
Pääosasto I kieltäytyi siitä. Sieltä sanottiin, että siihen ei olisi aikaa.
Haluaisin sanoa, että en voi mitenkään hyväksyä tätä.
Kyseisten tarkistusten muuttamiseen on ollut aikaa yli 12 tuntia.
Olen hyvin pahoillani siitä, että julkaistuissa tarkistuksissa esiintyi väärä tieto siitä, kuka on esityksen tekijä.
Kyse on siis tarkistuksista 36 ja 37, joissa en ole toinen esityksen tekijä.
Paljon kiitoksia, että huomautitte siitä.
Yritämme varmistaa, että asia korjataan huomiseen mennessä.
. Arvoisa puhemies ja arvoisa komission jäsen, haluaisin aluksi kiittää kollegoja hyvästä yhteistyöstä.
Siten olemme voineet esittää yhdessä erilaisia tarkistuksia ja päästä joistakin asioista sopuun.
Tarkoitan kompromissia direktiivin soveltamisalasta.
Lisäksi haluan kiittää Euroopan komissiota tietojen antamisesta ja hyvin avuliaasta teknisestä neuvonnasta.
Sivistyneessä yhteiskunnassa on itsestään selvää, että jätteitä käsitellään hyvin ja ympäristön kannalta vastuullisesti.
Euroopan yhteisössä tämä tapahtuu yhä enemmän jätteenpoltolla, josta energiaa otetaan talteen.
On selvää, että tämä prosessi vaatii vaarallisten aineiden päästöjen hyvää valvontaa.
Kun on saavutettu se, että erityisesti vaarallisia ja orgaanisia jätteitä ei enää sijoiteta kaatopaikoille ympäristölle haitallisten seurausten välttämiseksi, silloin polttamisella täytyy luonnollisesti olla etuja ympäristön kannalta.
Päästönormien tiukentamisen myötä ensimmäisessä käsittelyssä saatiin aikaan tasapaino sen välillä, mikä on mahdollista viiden tai seitsemän vuoden kuluttua ja mikä on ympäristön kannalta välttämätöntä.
Päästöarvot, joita ympäristöasioiden, kansanterveyden ja kuluttajapolitiikan valiokunta nyt ehdottaa, ovat kunnollinen kompromissi.
Tässä yhteydessä täytyy kuitenkin huomauttaa, että joissakin jäsenvaltioissa täytetään jo nyt tiukemmat vaatimukset.
Hyvien ympäristönormien asettaminen on tärkeää, mutta se ei vielä kerro kaikkea näiden ympäristönormien noudattamisesta.
Noudattamiseen kuuluu asianmukainen valvonta, ja siihen kuuluu myös hyvä seuranta.
Kuvitelkaa, että asettaisimme nyt oikein hyvät normit vaarallisten aineiden, kuten dioksiinien, päästöistä, mutta toisaalta jättäisimme oven avoimeksi, siten, että voitaisiin välttää seurantaan liittyviä sitoumuksia.
Silloin vaarana on se, että emme loppujen lopuksi saavuta mitään ja että ilmanlaatu ei parane.
Lisäksi meidän täytyy myös välttää sitä, että pitkän ajan kuluttua käy ilmi, että esiintyy haitallisia vaikutuksia terveyteen siitä pienestä syystä, että haitallisten aineiden päästöjä ei ole mitattu.
Emme voi kantaa vastuuta siitä, että esiintyy sairauksia, kuten syöpää tai veritauteja, joita emme ole kyenneet välttämään, koska jätteenpolttolaitosten vaarallisten aineiden päästöjä ei ole tarvinnut mitata.
Muun muassa kollega Florenz viittasi oikeutetusti siihen, että selkeät säännöt mittauksista ovat hyvin tärkeät.
Siksi odotan, että pyrimme yhdessä tehokkaasti hyvään seurantaan.
Mitä tulee direktiivin soveltamisalaan, voin ilokseni havaita, että olemme päässeet hyvän keskinäisen yhteistyön myötä hyväksyttävään muotoiluun.
Meidän täytyy kuitenkin ymmärtää, että siten olemme saaneet ensimmäisen käsittelyn kunnolla loppuun, sillä silloin ainoastaan käsittelemätön puu katsottiin hyväksyttäväksi poikkeukseksi.
Mitä tulee rinnakkaispolttolaitosten määritelmään, sovintoon ei ole valitettavasti onnistuttu pääsemään etukäteen.
Eri kollegojen ja Euroopan komission kanssa käytyjen monien keskustelujen jälkeen tarkistuksessa 43 on löydetty yksinkertainen ratkaisu, joka on mahdollisesti hyväksyttävissä.
Jos jätteitä käytetään lisäpolttoaineena, kuten muun muassa lasin talteenotossa, kyseinen prosessi jää direktiivin ulkopuolelle.
Jos kuitenkin vain osa jätteestä käytetään lisäpolttoaineena, tämä prosessi kuuluu silloin direktiiviin.
Mitä tulee energian talteenottoon, haluan viitata siihen, että Euroopan parlamentti hyväksyi viime vuoden marraskuussa päätöslauselman ympäristönäkökohtien sisällyttämisestä energiapolitiikkaan, ja siinä pyydettiin kiinnittämään erityistä huomiota energian talteenoton parhaiden menetelmien soveltamiseen ja kehittämiseen.
Siksi ympäristöasioiden, kansanterveyden ja kuluttajapolitiikan valiokunta suosittelee, että energiaa tulisi ottaa talteen käyttämällä yhdistettyä lämmön- ja sähköntuotantoa myös jätteenpoltossa.
Ympäristöasioiden, kansanterveyden ja kuluttajapolitiikan valiokunta on pyytänyt ammoniakkimittauksia.
Virheen vuoksi ammoniakkinormeja ei kuitenkaan sovelleta kaikkiin laitoksiin.
Olen ehdottanut johdonmukaisuuden vuoksi ammoniakkinormia sementtiuunille ja tavallisille jätteenpolttolaitoksille.
Mitä tulee jatkuvaan dioksiininäytteiden ottamiseen, vaikuttaa siltä, että se on oikein hyvin mahdollista.
Belgian dioksiinikriisin seurauksena siellä on alettu käyttää tällaista mittaustekniikkaa.
Yhden kuukauden aikana otetaan kumulatiivinen näyte.
Kyseisen kuukauden jälkeen näyte mitataan, ja tulos antaa hyvän kuvan dioksiinimäärästä, joka on päästetty edellisen kuukauden aikana.
On selvää, että tämä on parempi valvontatapa kuin se, että mittaus suoritetaan kaksi kertaa vuodessa sattumanvaraisena ajankohtana.
Asiantuntijoiden mukaan kustannukset eivät ole suuremmat, koska kumulatiivisten näytteiden mittaaminen on paljon halvempaa.
Investointi jatkuvaan näytteenottoon tarvittavaan laitteistoon on siis ansaittu takaisin muutamassa vuodessa.
Komission ehdotusta parannettiin laajan tuen turvin huomattavasti ensimmäisessä käsittelyssä.
Silloin kansalaisissa heräsi odotuksia.
Haluan vedota painokkaasti kollegoihin, jotta he vastaisivat näihin odotuksiin.
Euroopan parlamentin johdonmukainen linja on hyvä asia kansalaisten luottamuksen kannalta ja erityisesti niiden kansalaisten luottamuksen kannalta, jotka asuvat jätteenpolttolaitosten tai rinnakkaispolttolaitosten lähellä.
Arvoisa puhemies, arvoisa komission jäsen, emme ole kovinkaan tyytyväisiä tähän direktiiviin, koska siinä pyritään yhdistämään kaksi tekstiä, joista toinen liittyy vaarallisen jätteen polttoon ja toinen vaarattoman jätteen polttoon.
Tästä syntyy ongelmia useissa jätteenpolton vaiheissa: jätteen vastaanotossa, niiden käsittelyssä ja niiden varastoinnissa.
Voidaan siis kysyä, mikä oli tämän yhdistämisen motiivina.
Vastaus löytyy Blocklandin mietinnöstä. Hän vastustaa raivokkaasti rinnakkaispolttoa.
Paradoksaalista kyllä, esittelijä kuitenkin suosii samalla vaarallisten ja vaarattomien jätteiden sekoitusta.
Miten tämä oikein edistää ympäristönsuojelua?
Ryhmämme toivoo, että kumpaakaan polttotapaa ei asetettaisi etusijalle, sillä molemmat ovat erittäin hyödyllisiä Euroopan jätehuollon kannalta.
On otettava huomioon jokaisen jäsenvaltion olemassa olevat käytännöt ja säilytettävä teollisuudenalojen välinen tasapaino ja tutkittava, kuinka voimme parhaiten suojella ympäristöä.
Tätä ehdotetaan yhteisessä kannassa.
On korostettava kaikkein myrkyllisimpien päästöjen NOx-, dioksiini- ja furaanipäästöjen raja-arvojen merkitystä.
Yhteisessä kannassa ehdotetaan lisäksi vuoteen 2007 saakka vaarallisen jätteen poltossa sovellettavaa NOx:n päästörajaa, joka ei ole vielä voimassa.
Dioksiinien ja furaanien raja-arvoista on tehty pakollisia kaikenlaisessa jätteessä.
Tähän mennessä niitä sovellettiin vain vaarattomiin jätteisiin.
On siis valitettavaa, että Blocklandin mietinnössä ehdotetaan epärealistisia ratkaisuja, vaikka tiedämme, että monia jätehuoltoa koskevia direktiivejä ei vielä sovelleta jäsenvaltioissa tai niitä sovelletaan huonosti.
Liian pitkälle meneminen on haitallista.
Tämän direktiivin raja-arvojen tarkistaminen joka kolmas vuosi on täysin epärealistista niitä investointeja silmällä pitäen, joihin teollisuuden on ryhdyttävä.
Teollisuudessa tarvitaan oikeudellista turvaa ja järkeviä määräaikoja.
Todellisuudessa meidän ongelmanamme on se, että Euroopassa ei ole määritelty tarkasti, mitä jäte on. Asia aiheuttaa siis jatkuvaa sekaannusta kun tarkistetaan jätettä koskevia tekstejä tai kun täytyy tehdä uusia ehdotuksia.
Arvoisa komission jäsen, Euroopan jätehuollon täydellinen uudistaminen on siis erittäin tärkeää.
Arvoisa puhemies, haluaisin aloittaa onnittelemalla parlamentin jäsen Bloklandia tästä mietinnöstä.
Tiedämme, että jätteenpoltto on hyvin vaikea ja tekninen ala, mutta tämä mietintö on mielestäni kiitettävää työtä.
Päinvastoin kuin parlamentin jäsen Grosstête, olen sitä mieltä, että yhteinen kanta ja parlamentin jäsen Bloklandin mietintö ovat kuitenkin erittäin olennainen ympäristöön vaikuttava panos jätteenpolton osalta, oli kyse sitten vaarallisesta tai vaarattomasta jätteestä.
Uskon, että saamme hyvän välineen, jonka avulla voimme estää jätteenpolttoon liittyvät ympäristövahingot, ja että saamme hyvän välineen, jonka avulla voimme estää ja rajoittaa ihmisten terveydelle aiheutuvia riskejä.
Käyttöön otetaan myös hyviä keinoja.
Tuen ilman muuta sitä vaatimusta, että meidän on laadittava varsinainen jätehuoltosuunnitelma, johon sisältyy suunnitelma jätteiden esilajittelusta, toisin sanoen, että jätteenpoltto liitetään EU:n yleiseen jätelainsäädäntöön ja että jätteenpolttoon liittyvä ongelma saadaan sovitettua jätehierarkiaan.
Pidän hyvänä myös sitä, että nyt määritellään tarkasti, mitä laitoksia nämä säännöt koskevat ja mitä jätetyyppejä ne eivät koske.
Haluaisin todeta sen vaikean kysymyksen osalta, joka liittyy rinnakkaispolttolaitosten määritelmään, mukaan luettuina sementtiuunit, joiden puolesta on lobattu melko voimakkaasti tämän asian käsittelyn aikana, että mielestäni voimme tukea tarkistusta 43, joka tarkentaa mielestäni hyvin yhteistä kantaa.
Lopuksi ottaisin esiin hyvin keskeisen kohdan, jossa käsitellään ilmaan ja veteen liittyvien päästöjen raja-arvoista päättämistä - olkoon kyse sitten raskasmetalleista tai pölystä, ammoniakista, dioksiinista, rikkidioksidista tai muista vaarallisista aineista.
Niiden osalta on mielestäni löydetty joitakin puolustettavissa olevia tasoja, ja varsinaisten polttolaitosten ja rinnakkaispolttolaitosten välille on saatu aikaan järkevä tasapaino.
Toivon, että kyseinen tasapaino säilyy huomenna istuntosalissa järjestettävässä äänestyksessä.
Olen jälleen kerran eri mieltä parlamentin jäsen Grossetêten kanssa, sillä mietinnössä asetetut päästörajat ovat mielestäni realistisia, ne on teknologisesti mahdollista toteuttaa, ja tilanne on yksinkertaisesti sellainen, että niitä käytetään joissakin jäsenvaltioissa.
Jopa olemassa oleville laitoksille, jotka eivät vielä täytä vaatimuksia, annetaan melko pitkä, usean vuoden mittainen aika sopeutua mietinnössä asetettuihin uusiin vaatimuksiin.
Joten toivon, että voimme huomisessa äänestyksessä antaa oman panoksemme jätteenpolttoon liittyvien ympäristöllisten ja terveydellisten ongelmien ratkaisuun, jotta ne uskomattomat jätemäärät, joita päivittäin tuotamme, eivät aiheuttaisi ympäristölle tai terveydelle mitään ylimääräisiä vahinkoja.
Arvoisa puhemies, Blokland on tehnyt valtavan työn!
Tämä asia on mitä monimutkaisin.
Edun valvontaa harjoittavia tahoja on ollut uskomattoman paljon.
En voinut ikinä uskoa, että niin monet Euroopassa välittäisivät jätteistä.
Olisi voinut luulla, että kyse oli kullasta eikä jätteistä.
Tulevaisuuden kannalta on ehkä hyvä, että syntymässä on kierrätysteollisuus, joka on taloudellisesti ja henkilöstöllisesti näin pätevä ja voimakas.
EU:n on ilman muuta luotava kestävä järjestelmä ilman, maan ja veden suojelemiseksi.
Se on yhteinen velvoitteemme, yhteinen vastuumme.
On myös selvää, että meidän on laadittava sitä koskevat säännöt unionin tasolla.
Onko kuitenkaan oikein, että laadimme unionin tasolla näin yksityiskohtaisia teknisiä kuvauksia, kuten tässä direktiivissä yritetään tehdä?
Eikö meidän pitäisi päättää pelkästään eri aineiden sallituista päästötasoista, mittausjärjestelmistä, siitä, miten mittaus suoritetaan ja että sen jälkeen sovelletaan toissijaisuusperiaatetta?
Pohjois-Skandinavian, missä myös kuljetusreitit ovat pitkiä, ja Keski-Euroopan tiheästi asuttujen alueiden, missä kyse on kirjaimellisesti enemmänkin puhtaanapito-ongelmasta ja jätteenpoltosta kuin esimerkiksi yhdistetystä lämmön ja sähköntuotannosta, väliset erot ovat nimittäin valtavia jätteiden käsittelyssä ja suuria biopolttoainemääriä sisältävien jätteiden rinnakkaispoltossa.
Haluaisin, että keskustelisimme jossakin vaiheessa, vaikkakaan ei nyt, mahdollisuuksista luoda tätä asiaa koskeva puitelainsäädäntö.
Arvoisa puhemies, minäkin haluaisin onnitella parlamentin jäsen Bloklandia tästä mietinnöstä, jossa jätteenpoltolle asetetaan Euroopan laajuiset standardit, mukaan luettuina ensimmäistä kertaa dioksiini- ja furaanipäästöjä koskevat standardit; tämän pitäisi lisätä kilpailua erilaisten jätteenkäsittelymenetelmien välillä ja auttaa siten lopettamaan vaarallisten jätteiden kuljetus eri puolille Eurooppaa etsittäessä halvinta jätelaitoksen toiminnanharjoittajaa.
Kun otetaan huomioon jätteenpolton ennustettu kasvu, on ensisijaisen tärkeää, että jätteiden käsittelyä ja ilmanlaatua koskeva EU:n yleinen lainsäädäntö on johdonmukainen ja kattava.
Meidän on tarkasteltava koko jätehierarkiaa.
Jätteenpoltto voi yleistyä, kun kaatopaikkojen valvontaa tiukennetaan, mutta se käy käsi kädessä kierrätyksen ja ympäristöystävällisten jätteenkäsittelymenetelmien kanssa.
Uusien polttolaitosten rakentaminen on kallis ja pitkän aikavälin hanke, jonka puolestaan on varmistettava sijoittajien pitkän aikavälin tuotto, jotta jätteiden polton jatkaminen olisi sijoittajien edun mukaista.
Tämä tarkoittaa ylikapasiteetin vaaraa, ja samalla kannustetaan jätteenpolttoon voiton saamiseksi eikä meidän tavoitteenamme olevaan jätteiden vähentämiseen, kierrätykseen ja turvalliseen käsittelyyn.
Parlamentin on suojeltava edustamiemme ihmisten terveyttä ja elämän laatua.
Dioksiinipäästöille ei ole turvallista kynnysarvoa, ja mikrohiukkasten vaikutuksia ihmisten terveydelle ja ympäristölle tutkitaan parhaillaan lisää.
Meidän on näin ollen varmistettava, että huolehditaan toistuvasta testaamisesta ja seurannasta, että kansalaisille annetaan säännöllistä ja yksityiskohtaista tietoa ja että ryhdymme todellisiin toimiin, jos sääntöjä rikotaan.
Jos päästöt mitataan kahdesti vuodessa, voidaan saada jo varhaisessa vaiheessa osoitus siitä, mitä tapahtuu jätteenpolttolaitoksessa ja siinä ilmassa, jota paikalliset hengittävät.
Joka toinen vuosi tehtävällä mittauksella sitä ei voi osoittaa.
Meidän on siten asetettava mahdollisimmat korkeat standardit, eikä meidän pidä hyväksyä poikkeuksia, joilla heikennetään tätä hyvin tärkeää lainsäädäntöä.
Arvoisa puhemies, jätteistä ei pääse eroon kaatamalla ne mereen tai ampumalla avaruuteen eikä myöskään yksinkertaisesti polttamalla.
Ne palaavat aina takaisin ja usein vielä haitallisemmassa muodossa.
Polttaminen voi vaikuttaa sairauksiin, ilman pilaantumiseen, ilmastonmuutokseen ja merenpinnan nousuun.
Tällä hetkellä poltetaan runsaasti jätteitä mutta itse asiassa ei käytetä suunniteltuja kalliita savukaasunpuhdistuslaitteistoja.
Laitteistoja ei uudenaikaisteta edelleen.
Niitä jopa suljetaan, jos ilmenee, että on halvempaa polttaa jätteet rinnakkain sementtiteollisuudessa ja sähkövoimaloissa.
Siksi on tärkeää, että polttaminen on kaikkialla yhtä kallista ja että se täyttää kaikkialla samat korkeat ympäristövaatimukset.
Vasemmistolla ja oikeistolla on tässä parlamentissa ja sen ulkopuolella oikeutetusti ymmärrettäviä mielipide-eroja monissa asioissa, koska ne edustavat yhteiskuntamme ryhmien keskenään ristiriidassa olevia etuja ja näkemyksiä.
Tässä asiassa tilanteen pitäisi olla toisenlainen.
Kaikkien täytyy voida hengittää, pysyä terveinä ja pitää jalkansa kuivina, olivatpa he köyhiä tai rikkaita.
Ainoastaan vastuuton lyhytnäköinen ajattelu ja nopeiden voittojen tavoittelu voi selittää sen, että tätä direktiiviä yritetään vieläkin heikentää.
Tällaiset tarkistukset heikentävät direktiivin myrkyttäjien ja vedenpaisumuksen aiheuttajien pelisäännöiksi.
Siksi Euroopan yhtyneen vasemmiston konfederaatioryhmä tukee Bloklandin ehdotuksia ja toivoo, että vahingolliset tarkistukset peruutettaisiin tai hylättäisiin.
Arvoisa puhemies, jätehuolto on nyt keskeisessä asemassa ympäristönsuojelun korkeimpien standardien saavuttamisessa.
Kulutusyhteiskuntamme tuottaa valitettavasti yhä enemmän kotitalousjätettä, ja myös teollisuusjätteet aiheuttavat lisää huolia.
Kansalaiset ovat onneksi nykyään tietoisia luonnonvaraisen ympäristön suojelun tärkeydestä, ja mielestäni sosiaalisella ja taloudellisella ilmapiirillä edistetään tämän tavoitteen saavuttamista.
Aiemmissa keskusteluissa olen huomauttanut tarpeesta vähentää jätteitä: elintarvikkeiden ja kulutustavaroiden valmistajilla on tässä yhteydessä tärkeä rooli, etenkin eri pakkausmuotojen ja kierrätykseen soveltuvien tuotteiden käytössä, joka on tietenkin minun ensisijainen tavoitteeni.
Me kaikki tiedämme, että on tarpeen vähentää kaatopaikoille nykyään tuotavan jätteen määrää, ja meidän on tehtävä kaikkemme löytääksemme ympäristöystävällisempiä vaihtoehtoja.
Mielestäni kaatopaikkoja ei ole mahdollista poistaa kokonaan lähitulevaisuudessa, mutta sen lisäksi, että meidän on vähennettävä kestävästi kaatopaikoille tuotavien jätteiden määrää, meidän on myös valikoitava hävitettävät materiaalit tarkemmin.
Jätteenpoltto on saanut valtavasti kielteistä julkisuutta, ja Irlannissa hiljattain tehdyt suunnittelupäätökset ovat varmastikin tuoneet esille tärkeän kysymyksen jätteenpolttolaitosten sijoittamisesta, joten on vaikeaa hahmotella kattavaa jätteenkäsittelyohjelmaa ilman jätteenpolttoa, etenkin myrkyllisten jätteiden osalta, ja tämän vuoksi meidän on kiinnitettävä huomiomme siihen, että löydämme sijainnit, joissa laitos ei vahingoita pahoin luonnonvaraista ympäristöä.
Lopuksi, arvoisa puhemies, on ilmeistä, että me tarvitsemme useampia tietoon pohjautuvia keskusteluja, jotta voimme lieventää kansalaisten huolia jätteenpolton terveysvaikutuksista; tätä aihetta on tarkasteltu eri jäsenvaltioissa toteutetuissa kattavissa tutkimuksissa ja eri puolilla Eurooppaa nykyään käytössä olevien uusimman kehityksen mukaisten laitteiden käytöstä saadun kokemuksen valossa.
Arvoisa puhemies, arvoisa komission jäsen, hyvät parlamentin jäsenet, haluaisin ensimmäiseksi kiittää esittelijää hänen työstään.
Tarkasteltavana oleva suositus toiseen käsittelyyn on hyvin tärkeä säädös niin ympäristön kuin taloudenkin kannalta Euroopan unionissa.
Tämä käy ilmi niistä lukuisista kirjeistä, jotka olemme saaneet ympäristöyhdistyksiltä mutta myös talouden alalta, etenkin betoniteollisuudesta mutta myös useilta muilta aloilta, kuten puunjalostusteollisuudesta, paperiteollisuudesta ja metallijalostusteollisuudesta.
Mielestäni meidän tulisi painottaa molempia näkökohtia: niin ympäristöyhdistysten kuin teollisuuden edustajienkin näkökohtia, sillä myös teollisuuden edustajat ovat esittäneet talouspoliittisten näkökohtien lisäksi selviä ympäristöpoliittisia näkökohtia.
Meidän olisi suhtauduttava siihen vakavasti.
Kaikki tarkistusehdotukset, joilla on ehkä haluttu edistää ympäristöä, eivät merkitse kaikilta osin parannusta nykyiseen tilanteeseen.
Mielestäni se käy ilmi muutamista tarkistuksista, jotka on esitetty valiokunnassa rinnakkaispolttoa koskevan kysymyksen yhteydessä ja joita tarkastellaan nyt uudelleen täysistunnossa osana tarkistuksia.
Jos rajoitamme rinnakkaispolttoa, sillä ei kuitenkaan vielä varmisteta, että saavutamme periaatteessa sen, mitä me haluamme saavuttaa ympäristöpolitiikan alalla.
Mehän haluamme ennen kaikkea säästää myös fossiilisia polttoaineita.
Jos asetamme nyt rajat yksinkertaisesti väärin, emme saavuta oikeaa tavoitetta myöskään ympäristöpolitiikan alalla.
Tämän vuoksi ryhmämme torjuu parlamentin jäsen Bloklandin, vihreiden ja muiden uudelleen esittämät tarkistukset.
Olen kuitenkin sitä mieltä, että voimme kannattaa hyvällä omallatunnolla muutamia tarkistuksia, joista on päätetty valiokunnassa ja joilla parannetaan yhteistä kantaa.
Minä esimerkiksi esitin ympäristöasioiden, kansanterveyden ja kuluttajapolitiikan valiokunnassa muutamia ehdotuksia, jotka koskevat rinnakkaispolton yhteydessä syntyviä NOX-päästöjä ja jotka ovat ainakin uusien laitosten osalta hieman kunnianhimoisempia kuin neuvoston esitykset.
Uskon, että se on realistista, ja myös asianomainen teollisuuden ala on epävirallisesti tätä mieltä. Tämän vuoksi meidän olisi oltava tältä osin ehdottomasti hieman hyökkäävämpiä.
Olen siis sitä mieltä, että olemme oikealla tiellä, jos hyväksymme suuren osan siitä, mitä valiokunnassa päätettiin, mutta emme missään nimessä mitään, mikä menee sitä pidemmälle.
Arvoisa puhemies, toisin kuin yleensä, en puhu tänä iltana sosialistiryhmän puolesta pääosin sen takia, että minulla on erityisen vahvat mielipiteet tästä direktiivistä.
Mielestäni parlamentin jäsen Blokland on laatinut väärän mietinnön väärään aikaan ja vääristä syistä.
Siitä ei ole kovinkaan pitkä aika, kun tarkastelimme tätä kysymystä ja laadimme tilanteeseen sopivat säännöt, joihin Blokland näytti tuolloin olevan tyytyväinen ja joista hän ei valittanut.
Nyt kun Bloklandille annettiin tämä tehtävä, hän on laatinut uuden ja tarkistetun mietinnön, joka menee epäilemättä pidemmälle kuin mikään, minkä olemme aiemmin tehneet.
Emme voi sanoa, että kaikki olisi tehty väärin.
Mietinnössä esitetään todellakin useita järkeviä ehdotuksia aloilla, joilla on mahdollista edetä tekniikan ansiosta.
Suoraan sanottuna emme voi kuitenkaan olettaa, että voisimme antaa teollisuudelle täysin uudet säännöt näin nopeasti, sillä mehän annoimme sille yhden säännöskokonaisuuden täytäntöön pantavaksi vasta pari vuotta sitten.
Meidän on ymmärrettävä, että tämän mietinnön täytäntöönpano vie aikaa.
Blokland on myös ylittänyt monin tavoin saamansa toimintaohjeet.
Etenkin tämän ehdotuksen soveltamisala on paljon laajempi kuin aiempien direktiivien soveltamisala, ja sen lainsäädännölliseen alaan on sisällytetty lukuisia menettelyjä, jotka edellyttävät erillistä lainsäädäntöä, ja joita on säänneltävä erikseen, sillä ne poikkeavat luonteeltaan yksinkertaisesta polttomenettelystä.
Jos tähän direktiiviin halutaan suhtautua myönteisesti, voitaisiin sanoa, että se sisältää joitakin hyviä osia, eli se on puoliksi hyvä puoliksi huono.
Se vahingoittaa kuitenkin valitettavasti ympäristöpolitiikan mainetta.
Meidän ei tulisi jatkuvasti muuttaa jätteenpolttolaitosten sääntöjä.
Meidän olisi pyrittävä ensi sijassa välttämään jätteenpolttoa.
Parlamentin jätehuoltostrategiaa koskeva tavoite ei ole tiukentaa jatkuvasti toiminnassa olevia polttolaitoksia koskevia sääntöjä, vaan muuttaa jätehuollon roolia, muuttaa nykyistä jätehuoltotyyppiämme.
Meidän olisi syytä keskittää ponnistelumme seuraavien vuosien aikana kierrätykseen, uudelleenkäyttöön ja muihin jätekuormaa pienentäviin menetelmiin.
Jos emme tee näin, joudumme tarkastelemaan tätä ongelmaa uudelleen hyvin pian.
Arvoisa puhemies, olen ehdottomasti samaa mieltä Bowen esittämän loppuyhteenvedon kanssa.
Vaikka yhteisessä kannassa vaaditaankin jätteenpolttolaitosten sallittujen päästöjen tiukkaa valvontaa, tiedän, että aina kun maassani ehdotetaan tällaisen polttolaitoksen rakentamista, ihmiset vastustavat sitä, sillä he eivät luota toiminnanharjoittajan vakuutteluihin, ja tunnen heitä kohtaan jossain määrin myötätuntoa.
Tästä syystä minä ja monet kollegoistani kannatamme valtaosaa Bloklandin tarkistuksista, sillä haluamme ottaa käyttöön mahdollisimman korkeat standardit.
Minulle ei ole mikään ongelma, jos ne osoittautuvat teknisesti vaikeiksi toteuttaa - se ei ole ongelma, sillä Isolla-Britannialla on häpeällinen ennätys kotitalousjätteiden alhaisessa kierrätyksessä Euroopassa, ja sillä on reilusti parantamisen varaa.
Monet meistä uskovat, että maamme hallitus tulee aina rohkaisemaan jätteenpolttolaitosten rakentamiseen sen sijasta, että se rohkaisisi omaksumaan vaihtoehtoja.
Se tarkoittaisi, että jätteet "heitettäisiin uuniin", jolloin ne olisivat poissa silmistä ja poissa mielestä, mikä on minun mielestäni väärä lähestymistapa.
Meidän on keskityttävä jätteiden vähentämiseen, jäljelle jäävän määrän kierrätykseen ja turvauduttava polttolaitoksiin viimeisenä keinona.
Arvoisa puhemies, minäkin haluaisin kiittää parlamentin jäsen Bloklandia hänen mietinnöstään, jolla pyritään parantamaan komission ehdotusta, kuten myös muiden tarkistusten esittäjiä.
Jätteenpolttoa on kuitenkin pidettävä viimeisenä keinona ja - kuten on jo todettu - jätteiden vähentämisen, uudelleenkäytön ja kierrätyksen pitäisi olla meidän päätavoitteemme.
Ihmettelen vain parlamentin jäsen Bowen lausumaa tarpeesta vähentää, kierrättää ja käyttää uudelleen jätettä.
Pysyykö hänen kantansa muuttumattomana, kun hän keskustelee pakkausdirektiivistä?
On mielenkiintoista nähdä, pitääkö hän silloin kiinni periaatteistaan.
Jätteenpoltolla saadaan aikaan ainoastaan se, että sillä rohkaistaan jätteiden lisäämiseen, kuten Evans sanoi.
Jotta polttolaitokset voisivat olla taloudellisesti elinkelpoisia, jätteiden määrän on oltava riittävä niiden ylläpitämiseksi.
Meidän on myös muistettava, että jätteet eivät häviä.
Ne muuttuvat dioksiineiksi ja myrkylliseksi tuhkaksi - mitä me teemme sille?
Irlannissa muutamat toiminnanharjoittajat ovat ehdottaneet, että sitä käytettäisiin rakennusmateriaaleissa.
Mitkä olisivat sen pitkän aikavälin seuraukset?
Huolimatta siitä, mitä kollegani Hyland sanoi, meillä on Irlannissa järkyttävä ennätys jätehuollon alalla.
Kuulumme niihin maihin, joissa on eniten kaatopaikkoja Euroopassa.
Nyt näyttää siltä, että hallitus on siirtymässä kaatopaikkojen käytöstä jätteenpolttolaitosten käyttöön, ja se esitellään vihreänä vaihtoehtona.
Hallitus sanoo: "Me muutamme jätteen energiaksi - eikö se olekin upeaa?", kun se todellisuudessa yrittää petkuttaa kansalaiset uskomaan, että se on järkevää ympäristön kannalta.
Irlantilaisen tuomioistuimen hiljattain antamalla päätöksellä, jonka mukaan jätteenpolttolaitosta ei saa sijoittaa maatalousalueelle, oli hyvin suuri merkitys.
On erittäin tärkeää, että valmistaudumme tähän hyvin, että tarkastelemme ensin ja ensisijaisesti jätehuoltoa.
Jos hallitus ehdottaa jätteenpolttolaitoksen käyttöönottoa kaatopaikan sijasta, se on täysin väärässä.
Meidän on tarkasteltava niitä perussyitä, miksi jätettä ylipäätään syntyy.
Arvoisa puhemies, ympäristöasioiden, kansanterveyden ja kuluttajapolitiikan valiokunnan tarkistuksissa korostetaan yleisesti ympäristön suojelun korkeaa tasoa ja sen takia useat näistä tarkistuksista ovat hyväksyttäviä.
Eri maissa on kuitenkin erilainen jätteenkäsittelyn ja jätteenpolton infrastruktuuri, ja sen johdosta samat määräykset eivät ole tosiasiassa samanlaiset kaikille.
Suomessa ja joissakin muissa maissa jätteiden lajittelu lähellä niiden syntypaikkaa on viety pitkälle.
Niin ollen me emme polta sekajätettä niin kuin eräissä maissa tehdään.
Sekapoltto on huonoa ympäristöpolitiikkaa.
Lajiteltuja jätteitä pystytään polttamaan tehokkaasti niin sanottuna rinnakkaispolttona yhdessä muiden polttoaineiden kanssa.
Ympäristövaliokunnan tarkistuksissa yhdistetään perusteettomasti sekapoltto ja rinnakkaispoltto.
Se saattaa heikentää epäsuorien taloudellisten vaikutusten kautta ympäristön suojelun tasoa jätteitä lajittelevissa maissa.
Sen takia tarkistuksia 14, 17, 18 ja 27 ei pidä hyväksyä.
Lopuksi huomautan, että sementtiteollisuuslobbya ei pidä asettaa parempaan kilpailuasemaan varsinaisiin ongelmajätelaitoksiin verrattuna.
Arvoisa puhemies, huomaan olevani samaa mieltä Grossetêten ja Paulsenin kanssa ja - mikä on melko hälyttävää meille molemmille - myös Bowen kanssa.
Haluan kuitenkin huomauttaa erityisesti yhdestä Yhdistyneen kuningaskunnan maatalouden edustajien viime päivien aikana esittämästä todellisesta huolenaiheesta.
Maanviljelijöiden edustajat ovat ottaneet yhteyttä muutamiin Yhdistyneestä kuningaskunnasta tuleviin parlamentin jäseniin, sillä he ovat hyvin huolissaan siitä, että jätteenpolttodirektiiviä sovelletaan kaikkiin maatilojen jätteenpolttolaitoksiin Yhdistyneessä kuningaskunnassa.
Tällaisia on kuulemma useita tuhansia, ja direktiivissä esitetyn valvonnan toteuttamisesta aiheutuvat kokonaisvaikutukset lisäisivät jokaisen toimivan jätteenpolttolaitoksen kustannuksia arviolta 200 000 punnalla.
Tällaisissa jätteenpolttolaitoksissa käsitellään yleensä maatalouden alalla syntyviä eläinperäisiä jätteitä ja tyhjiä torjunta-ainesäiliöitä, ja niiden kapasiteetti on alle 50 kg tunnissa.
Molemmat menetelmät täyttävät ympäristön kannalta parasta käytäntöä koskevat perusteet, ja Yhdistyneen kuningaskunnan ympäristötarkastajat ovat hyväksyneet ne.
Näitä varten ei ole esitetty poikkeusta 2 artiklan 2 kohdassa, ja jätteenpolttolaitosten sulkeminen direktiivin voimaantulon jälkeen aiheuttaisi Yhdistyneen kuningaskunnan maanviljelijöille valtavia ongelmia kustannuksissa ja eläinperäisen jätteen hävittämisessä.
Esitän komission jäsenelle seuraavan kysymyksen, johon toivon hänen voivan vastata, kun hän saapuu: onko tämä ensimmäinen kerta, kun Euroopan komissio kuulee tästä ongelmasta, koska me emme ole esittäneet poikkeusta, jolla otetaan huomioon tällaiset maatilojen jätteenpolttolaitokset?
Onko komissio saanut Yhdistyneen kuningaskunnan ministereiltä mitään vetoomusta?
Voiko komission jäsen kertoa, milloin direktiiviä on mahdollista tarkistaa niin, että otetaan käyttöön nämä poikkeukset - edellyttäen, että parlamentti joskus hyväksyy ne - ja onko hänen mielestään ylipäätään todennäköistä, että tällainen eläinperäisiä jätteitä ja tyhjien torjunta-ainesäiliöiden polttamista maatilojen jätteenpolttolaitoksissa koskeva poikkeus voidaan hyväksyä?
Olen antanut komission jäsenelle ilmoituksen näistä kysymyksistä.
Arvoisa puhemies, jätteiden käsittely ja koko jätepolitiikka muodostavat yhä tärkeämmän osan EU:n ympäristöpolitiikkaa.
Jotta voisimme toimia järkevästi ja oikein, meidän on pidettävä mielessämme se, mistä täällä on jo puhuttu, nimittäin jätehierarkia, jätteen syntymisen ehkäisy, kierrätys, energiaa hyödyntävä polttaminen ja lopullinen käsittely.
Komission ehdotus ei kaikilta osin tätä ajatusta vastaa, se lähtee pikemminkin siitä, että kaikkea saa ja voi polttaa.
Ympäristöasioiden, kansanterveyden ja kuluttajapolitiikan valiokunta lisäsi toisessa käsittelyssä yhteiseen kantaan tarpeellisia jätehierarkiaa edistäviä tarkistuksia, ja toivon, että nämä näkökulmat hyväksytään myös huomisessa äänestyksessä.
Toivon tukea myös valiokunnassa laajaa kannatusta saaneelle ehdotukselle helpottaa paperi- ja selluloosateollisuudesta syntyvän jätteen tuotantopaikalla tapahtuvaa polttoa.
Tämä jäte on tärkeä energianlähde paitsi teollisuuslaitokselle itselleen myös ympäröivälle yhdyskunnalle.
Koska jätehierarkiaa toteutetaan hyvin eri tavoin eri jäsenvaltioissa ja useimmissa maissa samassa polttouunissa poltetaan sekä vaarallisia että vaarattomia jätteitä, tarvitaan varsin tiukat säännöt.
Kuitenkin niissä maissa, joissa jätteiden kierrätys on toteutettu kohtuullisen hyvin, kuten Suomessa, ja joissa tiedetään, mitä missäkin poltetaan, tiukemmat mittausvelvoitteet eivät paranna ympäristön tilaa, vaan päinvastoin saattavat heikentää sitä, koska jätteiden poltto estyy pienissä polttolaitoksissa ja kuljetusmatkat kasvavat.
Ilman epäpuhtauksien vähentämisen kannalta olisi kuitenkin välttämätöntä, että poikkeukset tiukkoihin normeihin toteutuisivat vain silloin, kun jätteenpolttaja voi todella osoittaa, että ilmaan ei pääse enempää päästöjä kuin mitä lupaehdot sallivat.
Arvoisa puhemies, jätteenpolttodirektiivin tarkoitus on hyvä, mutta valmistelussa on mielestäni menty liian pitkälle yksityiskohtiin.
Minulla on huolena ennen kaikkea niin sanottu jätteiden rinnakkaispoltto.
Lajiteltu yhdyskuntajäte ja muun muassa metsäteollisuuden prosesseissa syntyvät kuitumaiset lietteet ovat hyvää polttoainetta muiden polttoaineiden lisänä monille lämpölaitoksille.
Luonnoksessa vaaditaan kuitenkin jatkuvia, kalliita, osin mahdottomia ja ympäristön kannalta tarpeettomia mittauksia vaaratonta rinnakkaispolttoa harjoittaville laitoksille.
Lopputulos on alkuperäisten tavoitteiden vastainen: vaaratonta lajiteltua jätettä, joka on käypää polttoainetta lämpölaitoksille, joudutaan ajamaan kaatopaikalle lisäämään metaanipäästöjä tai niitä joudutaan kuljettamaan satoja kilometrejä ympäristöä saastuttaen suuriin polttolaitoksiin.
Mietinnössä on monia ongelmallisia tarkistuksia.
Asia pitäisi mielestäni palauttaa valiokuntaan tai pitäytyä pääpiirteittäin neuvoston yhteisessä kannassa.
Arvoisa puhemies, hyvät kollegat, yritys määrittää rajat jätteenpoltosta aiheutuville saasteille on myönteinen samoin kuin konkreettiset valvontamenettelyt.
Ei todellakaan voida sallia saasteiden siirtämistä ilmasta veteen ja maaperään.
Direktiivi on tässä suhteessa oikeansuuntainen.
Tästä huolimatta jätteenpolton sisäsyntyiset ongelmat pysyvät ennallaan, koska itse polttomenettely synnyttää uusia myrkyllisiä aineita, joihin kuuluu myös dioksiini.
Tämä pätee vielä suuremmassa määrin yhdyskuntajätteisiin, joihin sisältyy ennen polttamista tutkimattomia määriä myrkyllisiä aineita.
Näin ollen yhtenäinen suhtautuminen sekä vaarallisiin että haitattomiin aineisiin tekee ongelmasta paljon suuremman.
Lisäksi polttolaitosten rakennus- ja toimintakustannukset pysyvät moninkertaisina verrattuna mekaanisiin kierrätyslaitoksiin ja hygieeniseen hautaamiseen.
Lyhyesti sanottuna käsittelyssä oleva lainsäädäntöehdotus ei ratkaise jätteenkäsittelymenetelmänä käytetyn jätteenpolton sisäsyntyisiä ongelmia.
Arvoisa puhemies, kiitän Bloklandia tästä mietinnöstä, hänen tehtävänsä on ollut erittäin vaikea.
Ympäristölainsäädännön laatiminen koko Eurooppaa varten on vaativaa, sillä olosuhteet jäsenvaltioissa poikkeavat suuresti toisistaan.
Itse tulen maasta, jossa on jo aiemmin valittu hämmästyttävän tarkasti EU:n jätestrategiaa vastaava linja.
Suomi vain on päässyt asiassa jo täysin toimiviin käytäntöihin, kuten olette tänä iltana kuulleet.
Siksi on ikävää huomata, että samat mekanismit, jotka ovat tarpeen jäteasiansa heikommin hoitaneiden maiden ohjaamiseksi, pakottavat pidemmälle ehtineet maat ottamaan askeleita taaksepäin.
Näin ei saisi olla.
Kollega Paulsen oli oikeassa: juuri tässä tarvittaisiin läheisyysperiaatteen noudattamista.
Kun jätepolttoaineen käytölle asetetaan epäjohdonmukaisesti paljon ankarampia päästövaatimuksia kuin muille polttoaineille, jätteeksi luokiteltuja polttoaineita lakataan käyttämästä.
Vaihtoehtoista käyttöä poltettaville jätejakeille ei ole, vaan ne sijoitetaan kaatopaikoille.
Se lisää eloperäisen jätteen mätänemisestä syntyvän metaanin muodostusta ja voimistaa kasvihuoneilmiötä.
Tämä pätee erityisesti paperin ja selluloosan tuotannossa syntyvän haitattoman lietteen polttamiseen.
Onkin tärkeää, että parlamentti korjaa tältä osin direktiiviehdotusta valiokunnan tarkistuksen 4 mukaisesti.
Ympäristöasioiden, kansanterveyden ja kuluttajapolitiikan valiokunta hyväksyi joitakin sellaisia ehdotuksia, jotka toteutuessaan vaikeuttaisivat ekologisesti perusteltua rinnakkaispolttoa.
Muun muassa rinnakkaispolton varsinaisen polttoaineen - siis ei jätteen - päästöraja-arvo vaaditaan samaksi kuin jätteenpolton raja-arvo, vaikka lämpölaitoksissa samaa ainetta EU:n lainsäädännön mukaan saa polttaa suuremmilla päästöillä.
Toinen esimerkki on savukaasujen jatkuvien ammoniakkimittausten vaatimus.
Se lisää oleellisesti mittauskustannuksia ilman ympäristöetua, sillä mittausvelvoitetta ei ole kohdennettu vain niihin laitoksiin, joissa ammoniakkipäästöjä yleensä voi syntyä.
Investoinnit, jotka eivät tuo lisäarvoa ympäristön kannalta, ovat pois ympäristöä hyödyttävistä investoinneista.
Arvoisa puhemies, hyvä esittelijä, hyvät kollegat, jätehuolto on monimutkainen tehtävä.
Se on käynyt jälleen ilmi tästä keskustelusta ja lobbaaminen on erityisen tärkeää.
Tämän vuoksi hyväksyn Euroopan unionin asenteen, joka on omaksunut kokonaisvaltaisen strategian tässä merkittävässä ympäristöllisessä ja terveydellisessä haasteessa.
Olen kuitenkin itse halunnut aina kovasti sitä, että vaarallisen ja vaarattoman jätteen polttoa käsiteltäisiin samassa säädöksessä, ja toin tätä koskevan mielipiteeni julki jo ensimmäisessä käsittelyssä.
Enemmistö on päättänyt puoltaa rinnakkaispolttoa.
Mielestäni nykyisin on pyrittävä estämään vaarallisen jätteen päästöihin liittyvien säädösten heikkenemistä.
Poltettavan jätteen määrä tulee kasvamaan huomattavasti.
Vuoden 1990 osalta on puhuttu 31 miljoonasta tonnista, ja tänä vuonna määrä noussee lähelle 60 miljoonaa tonnia, ja jokainen meistä on muistuttanut siitä, että jätteenpoltto synnyttää ilmaan ja maaperään joutuvien erittäin vaarallisten aineiden päästöjä.
Keskustelu on kiteytynyt rinnakkaispolttoon.
Mielestäni 40 prosentin yläraja on liian korkea, mutta haluan ennen kaikkea korostaa lyhyesti sitä, että rinnakkaispolton yleistyminen vaarallisen jätteen käsittelymuotona saattaa johtaa siihen, että tyydymme tuottamaan vaarallista jätettä, ja on erityisen suuri vaara, että myöhemmin tajuamme investoineemme sellaisten rinnakkaispolttolaitosten rakentamiseen, jotka meidän on nyt saatava kannattamaan, mikä taas johtaa vaarallisten aineiden kuljetusten ja kaikkien tämän mukanaan tuomien riskien lisääntymiseen.
Lopuksi, koska rikkomuksista on rangaistava ja on myös ehkä tuettava sellaisia yhteisöjä, jotka tekevät vaarallisen jätteen polttolaitoksistaan sääntöjen mukaisia, on mielestäni korostettava sitä, että näiden jätteiden torjumisen ja niiden mahdollisimman laajan kierrättämisen on oltava ensisijaisena tavoitteenamme ja sellaisena sen on myös pysyttävä.
Arvoisa puhemies, hyvät parlamentin jäsenet, jätteiden hävittäminen ympäristöystävällisesti ja energian hyödyntäminen uusimpia tekniikoita käyttäen on ajanmukaista ja järkevää, me kaikki tiedämme sen.
Jätteenpolttodirektiivi sisältää tärkeitä perusvalintoja, jotka koskevat muutamissa jäsenvaltioissa jo useiden vuosien ajan käytössä olleiden korkeiden ympäristöstandardien velvoittavaa käyttöönottoa kaikkialla Euroopan unionissa.
Se on tärkeää ja välttämätöntä.
Tämän direktiivin tavoitteena on määrittää päästöjen raja-arvot niin, että varmistetaan vaarallisten ja vaarattomien jätteiden haitaton ja ympäristöystävällinen polttaminen poltto- ja rinnakkaispolttolaitoksissa ja vältetään ihmisten terveydelle aiheutuvat vaarat.
Ihmiset ovat nykyään herkistyneitä ja pelkäävät ilman korkeita saastepitoisuuksia ja niistä mahdollisesti aiheutuvia sairauksia, ja tämän vuoksi politiikalla on myös luotava täysin selvät toimintaehdot vaaran rajoittamiseksi.
Tästä huolimatta on sanottava, että jäsen Blokland on ehdottanut direktiiviin muutamia sääntöjä ja sitovia ehtoja, jotka menevät paljon tavoitetta pidemmälle.
Tarkistuksessa 11 ehdotetut polttolaitosten toimintaedellytykset eivät johda tavoitteeseen eivätkä ole käytännöllisiä, ja lisäksi ne ovat täysin tarpeettomia.
Tieteessä ja käytännössä on jo kauan sitten kumottu väitteet, joiden mukaan tällainen toimenpide estäisi kloorivety- ja dioksiinipäästöt.
Tarkistus 11 tarkoittaisi käytännössä myös sitä, että monet halogeenejä sisältävät aineet, kuten PVC, jota esiintyy moninkertaisia määriä sekalaisessa yhdyskuntajätteessä, suljettaisiin pois jätteenpolttolaitoksissa tehtävistä poltoista.
Toiseksi on kiinnitettävä huomio siihen, että direktiivi ei luo suojattuja markkinoita.
Teollisuudenalat, jotka käyttävät rinnakkaispolttolaitoksia tuotantoprosessissaan, ovat jo useita vuosia pyrkineet menestyksekkäästi korkeisiin ilmanpuhtausstandardeihin jätteenpoltossa.
Monet yrityksistä ovat myös riippuvaisia jätteiden hyödyntämisestä voidakseen säilyttää kilpailukykynsä ja työpaikat.
Tämän osalta energian käytön vähentämiseen tähtääviin toimiin on jo sijoitettu miljoonia.
Mielestäni meidän olisi otettava huomioon nämä ponnistelut ....
(Puhemies keskeytti puhujan.)
Arvoisa puhemies, haluaisin esittää kaksi lyhyttä huomautusta, jotka voivat olla hyvinkin tärkeitä, jos tämä asia menee neuvottelumenettelyyn, kuten otaksun.
Ensimmäinen huomatukseni koskee tämän direktiivin vaikutusta nykyisiin vaarallisten jätteiden erikoispolttolaitoksiin.
Näiden polttolaitosten on vastattava korkeampia standardeja kuin rinnakkaispolttolaitosten.
Pelkään, että jätteet, joilla on korkea lämpöarvo, valitaan rinnakkaispolttoa varten, mikä lisää puolestaan vaarallisten jätteiden erikoispolttolaitosten kustannuksia, minkä vuoksi niiden on itse asiassa ostettava monissa tapauksissa polttoainetta voidakseen saavuttaa dioksiinien kaltaisten aineiden tuhoamiseen tarvittavat korkeat lämpötilat.
Me tarvitsemme vaarallisten jätteiden erikoispolttolaitoksia.
Yhdistyneessä kuningaskunnassa on tällä hetkellä vain kolme tällaista laitosta.
Jos meillä olisi vähemmän tällaisia laitoksia, se tarkoittaisi sitä, että vaarallisia jätteitä pitäisi todennäköisesti kuljettaa pitkiä matkoja, mikä ei ole hyväksyttävää ympäristön kannalta niin poliittista kuin käytännöllisistäkin syistä, ja se lisäisi myös tällaisen vaarallisen jätteen polttokustannuksia.
Toiseksi haluaisin korostaa Jacksonin esittämää kysymystä.
Edustamallani alueella kasvatetaan eniten sikoja Yhdistyneessä kuningaskunnassa.
Kuollut karja on hävitetty perinteisesti hautaamalla ne maatilalle, mutta tällaisten hyvin suurten yksiköiden tapauksessa se ei ole kovin käytännöllinen hävittämistapa, joten monet näistä yksiköistä ovat asentaneet omat polttolaitoksensa - pienissä polttolaitoksissa poltetaan jätettä alle 50 kg tunnissa.
Jos näitä polttolaitoksia ei saa käyttää, ihmisten on taas ryhdyttävä hautaamaan jätteitä.
Uskon, että tämä sekaannus johtuu väärinymmärryksestä Ison-Britannian ympäristöministeriön ja maatalousministeriön välillä, joka luuli, että tämäntyyppisiä polttolaitoksia on vain 60, kun niitä todellisuudessa on useita tuhansia.
Tämä ongelma koskee myös metsästyskoiratarhoja, jotka hävittävät kaatuneet eläimet ja niiden sisälmykset polttolaitoksissa ja - mikä on outoa - lemmikkieläinten krematorioita, vaikka käsittääkseni direktiiviä ei sovelleta ihmiskrematorioihin, sillä kuolleita ihmisiä ei luokitella jätteiksi.
Voisinko pyytää teitä myöntämään sovittelumenettelyssä poikkeuksia näille maanviljelijöille, jotka ovat sijoittaneet ympäristön puhdistamiseen asentamalla polttolaitoksia ja joille aiheutuisi kohtuuttomia kustannuksia, jos he eivät voi jatkaa polttamista.
. (SV) Arvoisa puhemies, hyvät parlamentin jäsenet, aivan ensimmäiseksi haluan kiittää esittelijä Bloklandia hänen suuresta panoksestaan ja hyvin laaditusta mietinnöstä.
Yhdessä päättäväisen neuvoston kanssa, joka haluaa pikaisesti saavuttaa yhteisen kannan, tämä mietintö on edistänyt komission ehdotuksen tehokasta käsittelyä.
Ehdotettu jätteenpolttoa käsittelevä direktiivi liittyy ympäristölainsäädännön keskeisimpään asiaan - kansanterveyden suojeluun.
Ehdotus vähentää polttamisen yhteydessä syntyviä dioksiinipäästöjä 90 prosentilla.
Vuodesta 2005 eteenpäin, jolloin direktiivi astuu voimaan jo olemassa olevien laitosten osalta, polttamisesta aiheutuvat dioksiinipäästöt ovat mitättömiä.
Yhdessä jätteiden varastointia koskevan direktiivin kanssa jätteenpolttoa koskeva direktiivi lopettaa sellaiset jätteenkäsittelymenetelmät, joissa ei oteta huomioon tulevien sukupolvien tarpeita ja etuja.
Molemmat direktiivit muodostavat kiinteän perustan kestävälle jätehierarkialle, parannettujen ennalta ehkäisevien toimien, paremman kierrätyksen ja ympäristön kannalta turvallisen jätteiden varastoinnin avulla.
Muistuttaisin siitä, että on jo olemassa jätehierarkiaa koskeva direktiivi, ja sen vuoksi on itsestään selvää, että meidän on ensisijaisesti pyrittävä laatimaan kierrätystä koskevia sääntöjä.
Jäsen Bowe, valitettavasti näiden direktiivien tekniset vaatimukset tarkistettiin viimeksi 11 vuotta sitten!
Mietintöön on tehty 43 tarkistusta.
Komissio voi hyväksyä niistä täysin kahdeksan, osittain viisi ja periaatteessa kolme.
Seuraavat tarkistukset selventävät komission ehdotusta, ja komissio voi hyväksyä ne osittain, periaatteessa tai täysin: komissio voi hyväksyä tarkistuksen 4 periaatteessa, lukuun ottamatta viimeistä osaa; tarkistukset 6, 8, 9, 10; tarkistuksen 11, mutta vain kahta sekuntia koskevan selvennyksen osalta; tarkistuksen 12, tarkistuksen 14 toisen osan; tarkistuksen 17 periaatteessa, mutta ei kuitenkaan vaatimusta ammoniakin ja elohopean jatkuvista mittauksista; tarkistuksen 18 ensimmäisen osan; tarkistukset 19, 22, 24 periaatteessa; tarkistuksen 25: luvun 500 milligrammaa NOX:lle uusien laitosten osalta sekä ehdotetun lopussa olevan uuden kappaleen; tarkistuksen 27 periaatteessa sekä tarkistuksen 43.
Komissio ei voi hyväksyä tarkistuksen 14 ensimmäistä osaa.
Jos sana käsittelemätön poistettaisiin, rinnakkaispolttolaitoksissa ei voitaisi enää jatkossa käyttää kotitalouksien sekajätettä, mikä koskisi myös hyvin esikäsiteltyä jätettä.
Tarkistuksen toinen osa voidaan periaatteessa hyväksyä.
Sanan käsittelemätön selitys tekisi kappaleesta paljon yksiselitteisemmän.
Periaatteessa ei voida hyväksyä Euroopan parlamentin laatimia tarkistuksia 1, 2 ja 7, joissa viitataan jätehuoltoon liittyvien määräysten käyttöönottoon.
Komission ehdotuksen tarkoituksena on ottaa käyttöön päästöjä koskevat raja-arvot ja määrätä kaikkea poltettavaa tai rinnakkaispoltettavaa jätettä koskevat operatiiviset ehdot, ja sen ei pidä vaikuttaa jätteiden käsittelyyn liittyvään lainsäädäntöön.
Komissio ei voi hyväksyä tarkistuksia 5 ja 15, joissa ehdotetaan ilmanlaatua ja vedenlaatua koskeviin sääntöihin liittyvien yhteyksien käyttöön ottamista.
Sellainen lainsäädäntö on jo olemassa tai sitä valmistellaan parhaillaan, esimerkiksi ilmanlaatua koskeva direktiivi ja saasteiden ennalta ehkäisemistä ja rajoittamista koskevia koordinoituja toimia koskeva direktiivi, sekä ehdotettu vesipuitedirektiivi.
Tarkistukset merkitsisivät näiden säännösten sisältämien määräysten toistamista tai sitä, että niistä tulisi moniselitteisiä.
Tarkistukset 3, 16, 30 ja 33 - 35 eivät ole sopusoinnussa direktiivin rakenteen kanssa, ja niitä ei voi sen vuoksi hyväksyä.
Tarkistukseen 13 on liittynyt joitakin epäselvyyksiä, sillä useita kieliversioita on muutettu, ei kuitenkaan englanninkielistä versiota.
Komissio ei voi kuitenkaan hyväksyä tätä tarkistusta.
Ehdotuksen 12 ja 15 artiklassa käsitellään tiedon ja tiedottamisen saatavuutta.
Ne on nyt muotoilu siten, että ne takaavat sen, että kaikilla toimijoilla on mahdollisuus saada tarvittavaa tietoa.
Komissio ei sen vuoksi pidä tarpeellisina tarkistuksia 20 ja 21.
Tarkistuksissa 36 - 39 vaaditaan mittausvaatimusten tiukentamista.
Komissio ei voi hyväksyä niitä, koska se merkitsisi ylimääräistä taakkaa vastuussa oleville tahoille ja koska niiden todellista arvoa ei voi perustella.
Lopuksi, kuten tiedätte, liitteet II, IV ja V muodostavat direktiivin ytimen. Niissä määrätään rinnakkaispoltosta ja jätteenpoltosta syntyvien päästöjen raja-arvot.
Kuten olen jo maininnut, komissio hyväksyy ehdotetun arvon 500 milligrammaa NOX:lle uusien sementtiuunien osalta.
Se on perusteltua myös kustannus-hyöty-analyysin näkökulmasta.
Jokainen raja-arvojen tiukentamiseen tehtävä lisämuutos tai se, että joiltakin laitoksilta viedään oikeus poikkeusten tekemiseen, vaarantaa herkkää tasapainoa, johon yhteisessä kannassa on päästy.
Komissio ei voi sen vuoksi hyväksyä tarkistuksia 23, 26, 28, 29, 31, 32 40, 41 ja 42.
Jacksonin esittämään kysymykseen, joka liittyy maataloudessa syntyvien eläinjätteiden polttoon, haluan vastata seuraavasti: 2 artiklan 2 kohdassa määriteltyjen poikkeusten mukaan eläinjätteiden polttaminen ei kuulu direktiivin piiriin.
Kuten jo aiemmin mainitsin, komissio hyväksyy osia tarkistuksesta 4, jossa viitataan direktiiviin 74/442 ja joka epäsuorasti antaa mahdollisuuden sulkea direktiivin ulkopuolelle maataloudessa syntyneiden saastuneiden eläinjätteiden polttamisen.
Hyväksymme näin ollen tämän periaatteen.
Komissio tutkii mahdollisuutta laajentaa radioaktiivisia aineita koskevaa poikkeusta niin, että se kattaisi myös saastuneiden eläinjätteiden kaltaiset poikkeukset.
Käsittääkseni Isossa-Britanniassa ja ehkä muuallakin käydään parhaillaan keskustelua esimerkiksi tyhjien kasvinsuojeluaineita ja muita aineita sisältäneiden pakkausten polttamisesta.
Näitä ei ole tietenkään tarkoitus polttaa, se kuulostaa vaaralliselta.
Niitä ei varmaankaan pitäisi polttaa myöskään kodin takapihalla.
Meidän on tietenkin tarkasteltava poikkeusten muotoilua, sitten kun olemme saaneet enemmän tietoa ja kun olemme saaneet selville, millaisista laitoksia tarkalleen on kyse.
Asiaan liittyi jonkinlaista sekaannusta, koska ensin luulimme, että kyse oli eläinten raadoista ja saastuneista eläinten raadoista, ja olimme silloin sitä mieltä, että niille voitaisiin myöntää poikkeus.
Ymmärsin tulkkauksen siten, että tätä direktiiviä ei sovelleta kuolleiden eläinten polttoon 2 artiklan 2 kohdassa esitettyjen ehtojen nojalla.
Katson 2 artiklan 2 kohtaa, mutta en näe siinä tällaista poikkeusta.
Siinä puhutaan kasviperäisestä jätteestä, ja kasviperäinen jäte ei kata kuolleita eläimiä.
Saan kuitenkin selvityksen komission jäseneltä henkilökohtaisesti.
Saastunut eläinperäinen jäte ei kuulu yhteisessä kannassa muotoillun direktiivin soveltamisalaan, sillä siihen sovelletaan direktiiviä 90/667.
Jos 2 artiklan 2 kohtaa koskeva tarkistus 4 hyväksytään, komission olisi mahdollista tarkistaa tekstiä siten, että siihen lisätään maininta saastuneen eläinperäisen jätteen poissulkemisesta.
Tällä hetkellä kaikkeen muuhun eläinperäiseen jätteeseen sovelletaan tämän direktiivin 2 artiklan 2 kohdan a alakohdan v alakohtaa ja direktiiviä 90/667.
Keskustelu on päättynyt.
Äänestys toimitetaan huomenna klo 12.00.
Ilman otsoni
Esityslistalla on seuraavana Daviesin laatima ympäristöasioiden, kansanterveyden ja kuluttajapolitiikan valiokunnan mietintö (A5-0062/2000) ehdotuksesta Euroopan parlamentin ja neuvoston direktiiviksi ilman otsonista (KOM (1999) 125 - C5 - 0048/1999 - 1999/0068 (COD)).
- (EN) Arvoisa puhemies, kun otetaan huomioon kansallisia päästörajoja koskevan direktiivin merkitys tälle mietinnölle, joka koskee ehdotusta puitedirektiivin tytärdirektiiviksi, on hieman yllättävää, että keskustelun järjestys on tämä, sillä ilman keskeisten rajat ylittävien epäpuhtauksien vähentämistä emme pysty vähentämään otsonia.
Tässä mietinnössä asetetaan kansalliset tavoitteet otsonitasoille ja ehdotetaan toimintasuunnitelmia päästörajojen ylittymisestä aiheutuvien alueellisten ongelmien tarkastelemiseksi.
Ajan säästämiseksi oletan, että otsoniin liittyvät hengityselinsairaudet ja muut terveysongelmat ovat tiedossa, ja että parlamentin jokainen jäsen haluaa vähentää näitä ongelmia.
Meidän väliset erimielisyytemme koskevat kustannuksia ja aikatauluja ja ehkä myös komission menetelmän tarkkuutta sekä komission tässä direktiivissä esittämien tavoitteiden saavutettavuutta.
Sallinette minun tarkastella heti komission pääehdotusta, jossa tavoitteeksi asetetaan, että vuoteen 2010 mennessä otsonin määrä saa ylittää 120 µg/m³ enintään 20 päivänä vuodessa.
Ympäristön parantamista koskevien komission ehdotusten on oltava sekä kunnianhimoisia että realistisia.
Nämä ehdotukset ovat epäilemättä kunnianhimoisia, mutta useat hallitukset kiistelevät siitä, ovatko ne poliittisesti realistisia, ja koska tulen juuri oman ryhmäni vaikeasta - joskin erittäin onnistuneesta - kokouksesta, tiedän, että useilla parlamentin jäsenillä on epäilyksensä.
Etenkin Välimeren maiden edustajat ovat korostaneet niitä ongelmia, joita alueiden voimakas auringonvalo aiheuttaa.
Korostan, että tämä on otettu kaikilta osin huomioon komission menetelmässä, mutta kun katson heidän ilmeitään, näen, että he ovat silti yhä jossain määrin epäileviä.
Muutama kuukausi sitten mietin, olisiko syytä esittää tarkistuksia, joilla pyrittäisiin vähemmän kunnianhimoiseen lopputulokseen, joka kuitenkin olisi ehkä hyväksyttävämpi jäsenvaltioiden kannalta.
Komission tavoitearvo 120 mg on kuitenkin yhdenmukainen Maailman terveysjärjestön ehdotusten kanssa, ja mikä minä olen sanomaan, että ne olisi asetettava kyseenalaisiksi?
Voitaisiin yhdenmukaistaa helposti niiden päivien määrää, joina päästörajat saa ylittää, mutta siitä on neuvoteltava vain, jos se on välttämätöntä.
Se on hyvä tavoite ja se olisi säilytettävä, jos se on suinkin mahdollista,.
Olen omaksunut tässä mietinnössä sen kannan, että meidän olisi torjuttava niiden tahojen näkemykset, jotka haluavat tiukempia tavoitearvoja, kuin komissio on ehdottanut.
Yhtäläisesti olisi kuitenkin väärin vesittää direktiiviluonnos.
Tämän vuoksi olen pahoillani nähdessäni teollisuusvaliokunnan kantaa heijastavat tarkistukset.
Monet näyttävät jättäneen huomiotta sen, että jos nämä tarkistukset hyväksytään, Euroopan unionin asema olisi paljon heikompi otsonia koskevien tavoitteiden osalta kuin Yhdysvaltojen.
Olemme tietoisia otsonia koskevista lisääntyvistä ongelmista eri puolilla Eurooppaa, mutta jos emme ole valmiita vastaamaan edes Yhdysvaltojen, yhden suurimman kilpailijamme, asettamiin standardeihin, se olisi todellakin suuri vahinko ja se heijastaisi valitettavalla tavalla meidän sitoumustamme parantaa ympäristöä.
Pyydän parlamenttia kannattamaan ehdotuksiani, antamaan tukensa komission jäsenelle ja sallimaan komission jäsenen hoitaa oma osuutensa yhteisestä kantaa koskevissa neuvotteluissa, sillä se on sekä kunnianhimoinen että poliittisesti realistinen.
. (DE) Arvoisa puhemies, arvoisa komission jäsen, hyvät parlamentin jäsenet, haluaisin esittää teollisuusvaliokunnan ehdotuksen, joka hyväksyttiin äänin 40 puolesta ja vain 4 vastaan ja joka käsittelee erityisesti tavoitearvoja.
On itsestään selvää, että kun terävöitämme otsonidirektiiviä tai hyväksymme sen, meidän on löydettävä järkevä keskitie sovittaa yhteen parempaa ilmanlaatua koskeva oikeutettu vaatimus ja eurooppalaisen talouden ja yhteiskunnan mahdollisuudet mukautua järkevästi lainsäädäntöön myös erityisen kuormitetuilla alueilla.
Tämän vuoksi emme ole hyväksyneet komission ehdotuksia, toisin kuin asiasta vastaava ympäristövaliokunta, vaan olemme mukauttaneet niitä.
Tiedän, että komission asiantuntijat vastustavat niitä päättäväisesti, mutta uskomme, että voimme ehdottaa keskitietä, sillä tiedotuskynnys 180 µg/m3 on kiistaton, kuten on myös varoituskynnys 240, joten kyse on vain tavoitearvosta.
Haluaisimme ehdottaa tältä osin yli 30 vuoden pituista ohjelmaa, jossa tosin noudatetaan WHO:n arvoa 120 µg/m3, mutta jossa porrastetaan päivät, joina tämä arvo saadaan ylittää: vuonna 2010 40 päivää, vuonna 2020 20 päivää, komissio on ehdottanut tätä arvoa vuodelle 2010, vuonna 2030 tätä arvoa ei enää pitäisi ylittää.
Tämä asia koskee etenkin Euroopan lämpimiä alueita; alueita, joiden on kestettävä erityisen suuri ulkoinen otsonikuormitus: rannikkoalueita.
Uskon, että olemme esittäneet järkevän kompromissin.
Olemme tosin valmiita tekemään myönnytyksiä komissiolle varsinkin, kun pidämme itsestään selvänä, että vain tällainen kompromissi saa myös neuvoston hyväksynnän.
Tämän vuoksi rohkenemme esittää tämän ehdotuksen uudelleen PPE-ryhmän nimissä, vaikka se torjuttiin niukasti ympäristövaliokunnassa.
Toivon, että ehdotuksemme hyväksytään.
Arvoisa puhemies, arvoisa komission jäsen, olen samaa mieltä siitä, että suurin käsittelemäämme direktiiviin liittyvä ongelma on se, että ilman otsonipitoisuuksien vähentämistä koskevien tavoitearvojen ja pitkän aikavälin tavoitteiden määrittelyssä käytetyt kriteerit ovat liian vaihtelevia: kyseessä ovat siis tutut liitteen 1 taulukot 2 ja 3.
Meidän, Euroopan kansanpuolueen, ryhmän mielestä on tärkeää tukea komission ehdotuksessa esitettyjä päälinjoja, etenkin tavoitearvojen osalta, jotka noudattavat WTO:n ilmanlaatua koskevia suuntaviivoja ja joissa sallittavan otsonipitoisuuden raja-arvoksi asetetaan 120 ìg/m3.
Emme kuitenkaan pidä lainkaan suositeltavina niitä tarkistuksia, joissa vuosi 2010 on asetettu ainoaksi lyhyen aikavälin tavoitteiden määräajaksi ja joissa vuosi 2020 asetetaan pitkän aikavälin tavoitteiden määräajaksi.
Näin ollen olemme sitä mieltä, että on välttämätöntä pyrkiä parempaan joustavuuteen tavoitearvoihin mukautumista koskevissa määräajoissa, koska pitoisuuksia on todella vaikea valvoa arvioimalla vain prekursoriaineiden esiintymistä, kuten tietyissä ilmasto-oloissa on jatkuvasti käynyt ilmi, etenkin Välimeren maissa, kuten juuri sanottiin.
Tämän vuoksi ryhmämme kannattaa voimakkaasti tarkistuksia 26 ja 28, joissa esitetään ehdotettujen tavoitteiden osalta progressiivista ja realistista lähestymistapaa sellaisen progressiivisen asteikon avulla, jossa huomioidaan tietty määrä päiviä vuodessa, joina tavoitearvot voidaan ylittää.
Pidämme kuitenkin hyvin myönteisenä niitä tarkistuksia, joissa Euroopan unionin ehdokasvaltioita kehotetaan yhtymään mahdollisimman pian unionin tavoitteisiin onnittelemme Daviesia hänen tekemästään aloitteesta ja pidämme tärkeänä myös sitä, että toimintasuunnitelmat ovat paikallisia ja että mahdollisuuksia otsonipitoisuuksien vähentämiseen tutkitaan tapauskohtaisesti.
Hyvät kollegat, jos äänestätte Euroopan kansanpuoleen esittämien tarkistusten puolesta, äänestätte yhden tähän asti eniten ongelmia aiheuttaneen saasteen valvonnan ja seurannan edistymisen puolesta, ryhtymällä kaikissa jäsenvaltioissa päättäväisiin ja yhtenäisiin toimiin sen poistamiseksi, sillä se uhkaa ihmisten ja ekosysteemien terveyttä. Haluamme kuitenkin pitää jalat maassa sen osalta, kuinka realistista on onnistua poistamaan se kokonaan lyhyellä aikavälillä.
Arvoisa puhemies, haluaisin ensimmäiseksi kiittää parlamentin jäsen Chris Daviesia tästä mietinnöstä.
Komission ehdotuksen ja parlamentin jäsen Daviesin mietinnön hyväksyminen merkitsevät Euroopan kansalaisten kannalta ilmanlaadun merkittävää parannusta.
Mielestäni mietintö sisältää kaksi ratkaisevaa kohtaa.
Ensimmäinen niistä on se, että pidämme kiinni WHO:n asettamista suosituksista.
Mielestäni sillä on tärkeä merkitys vakavien sairauksien ja ennenaikaisten kuolemien ennalta ehkäisemisen kannalta, erityisesti erittäin alttiiden ihmisryhmien parissa, mukaan lukien lapset.
Toinen mielestäni tärkeä kohta on se, että asetamme joitakin päivämääriä toisaalta sille, missä vaiheessa vuotta 2010 välitavoitteet on saavutettava, ja toisaalta sille, missä vaiheessa vuotta 2020 pitkän aikavälin tavoitteet on saavutettava.
Uskon, että päivämäärästä päättäminen on erittäin tärkeää, jotta voisimme todellakin saavuttaa tavoitteet.
Lisäksi haluaisin tehdä pari huomautusta niistä tarkistuksista, joista teollisuusvaliokunta on tehnyt aloitteen ja joiden lähtökohtana on heikentää komission aloitetta sallimalla huomattavasti pidemmät WHO:n suositusten ylitykset ja vähentämällä olennaisesti niitä panoksia, joita tarvitaan WHO:n asettamien tavoitearvojen saavuttamiseksi.
Kysehän ei ole pelkästään komission ehdotuksen heikentämisestä, kyse on myös Euroopassa nykyisen tilanteen huonontamisesta, ja kuten parlamentin jäsen Davies mainitsi, taso on todellakin alempi kuin minkä Yhdysvallat pystyy toteuttamaan.
En tiedä, miten tätä voidaan kutsua kultaiseksi keskitieksi tai kompromissiksi, kuten parlamentin jäsen Langen sanoi hetki sitten.
Ehdotukset ovat mielestäni järjettömiä ja täysin vastuuttomia.
Näistä olisi Euroopan väestölle vakavia terveydellisiä ja ympäristöllisiä seurauksia, ja ne aiheuttaisivat muutoinkin valtavan, miljardien suuruisen laskun Euroopan terveyslaitokselle.
Joten suosittelen lämpimästi, että annamme tukemme komission ehdotukselle tukemalla parlamentin jäsen Daviesin mietintöä.
Arvoisa puhemies, arvoisa komission jäsen ja hyvät kollegat, kiitokset Daviesille erinomaisesta mietinnöstä.
Kiitokset myös Euroopan komissiolle sen hyvistä vihreistä ehdotuksista.
Heinäkuussa 1995 Strasbourg huokaili savusumussa.
Silloin Euroopan parlamentti laati vihreiden ryhmän aloitteesta päätöslauselman vuoden 1992 direktiivin otsoninormin puolittamisesta.
Euroopan komission ehdotus on hyvin samansuuntainen.
Savusumu lisääntyy yhä.
Sitä esiintyy nyt jo talvikuukausina Etelä-Euroopassa.
Pohjois-Italiassa liikenne pysäytettiin viime viikkojen aikana. Kesäkuukausina myös sellaiset maat kuten Tanska ja Ruotsi kärsivät savusumusta.
Savusumua esiintyy nyt kaikkialla Euroopassa.
Otsoni on aina aggressiivinen aine.
Ei ole olemassa turvallisia otsoniarvoja, mikä myös Maailman terveysjärjestön pitäisi voida ilmaista.
Siksi vihreiden ryhmä ehdottaa, että sallitaan vain 15 otsoninormin ylitystä vuodessa.
Tämä on hieman tiukempi ehdotus kuin ympäristöasioiden, kansanterveyden ja kuluttajapolitiikan valiokunnan ehdotus.
Ryhmäni voi tukea myös tätä ehdotusta 20 ylityksestä mutta ei kuitenkaan kristillisdemokraattien ja työnantajajärjestö UNICEn ehdotusta.
40 ylitystä vuodessa on aivan liikaa, ja 30 vuoden määräaika on naurettava, kun näkee, millaisia muotoja ongelma saa.
Tämän tiukan otsoninormin saavuttamiseksi erityisesti liikenteestä ja haihtuvista orgaanisista yhdisteistä aiheutuvia NOx-päästöjä pitäisi vähentää ratkaisevasti.
Se on Myllerin mietinnön aihe.
Otsonihälytyksen aikana tarvitaan myös lyhyen aikavälin toimenpiteitä.
Alankomaiden hallitus kumartelee niin paljon kuljetusalan edunvalvojien suuntaan, ettei se ymmärrä tätä.
Minun ryhmälleni auto ei ole mikään pyhä lehmä.
Arvoisa puhemies, minäkin haluan kiittää esittelijä Daviesia hänen laatimastaan mietinnöstä.
Se on erittäin tärkeä mietintö. Erityisesti terveysnäkökulmasta.
Ympäristönäkökulmasta se liittyy lisäksi läheisesti seuraavaksi käsiteltävään asiaan, Myllerin mietintöön.
Olen vakuuttunut siitä, että nämä kaksi mietintöä muodostavat yhdessä hyvän lähtökohdan sille, että ympäristö- ja terveysasioihin liittyvä kehitys etenee Euroopassa parempaan suuntaan.
Haluaisin lyhyen puheaikani rajoissa yrittää tehdä lopun ainakin muutamista niistä myyteistä, joita esiintyy ja kukoistaa otsonikysymyksen yhteydessä.
Kyse on etenkin Etelä-Euroopan tilanteesta.
Etelä-Euroopan ilmastoa käytetään kesäaikana usein esiintyvien otsonipitoisuuksien syynä tai selityksenä.
Pitää paikkaansa, että ilmasto, jossa vallitsee useita korkeapainejaksoja, lisää otsonin määrää.
Samanaikaisesti tutkimukset osoittavat, että meidän on etsittävä muualta niitä syitä, miksi esimerkiksi Barcelona, Ateena, Milano ja monet rannikkojen turistialueet kärsivät otsonista.
Syitä on etsittävä liikenteestä, teollisuusprosesseista ja energiantuotannosta.
Voimme vaikuttaa niihinkin näiden direktiivien avulla.
Sen vuoksi on hieman harmillista, että teollisuus-, ulkomaankauppa-, tutkimus- ja energiavaliokunta suhtautuu tunteettomasti tähän direktiiviin ja että se katsoo sitä vain teollisuutta suosivasta näkökulmasta.
Meidän on sen sijaan tarkasteltava sitä, mitä tapahtuu, kun WHO:n asettamia suuntaviivoja koko ajan ylitetään, kun ihmiset, niin paikalliset asukkaat kuin turistitkin, altistuvat jatkuvasti terveysriskille.
Tiedämme, että riski on suurin niillä ihmisillä, jotka ovat paljon ulkona, erityisesti lapsilla.
Tiedämme, että otsonipitoisuuksien ylittämisellä on suora vaikutus heidän keuhkojensa toimintakykyyn.
Sitä teollisuus-, ulkomaankauppa-, tutkimus- ja energiavalokunnan olisi pohdittava, kun asiasta äänestetään huomenna.
. (SV) Arvoisa puhemies, hyvät parlamentin jäsenet, haluan ensiksi kiittää esittelijää ja ympäristöasioiden, kansanterveyden ja kuluttajapolitiikan valiokuntaa siitä tuesta, jota ne ovat antaneet komission ehdotukselle ja mietintöehdotukselle.
Unionissa on onnistuttu hieman parantamaan ilman laatua.
Otsoni on kuitenkin edelleenkin yksi vakavimmista ympäristöongelmista.
Lähes joka kesä otsonitaso ylittää Maailman terveysjärjestön ohjearvon yli 60 päivänä useissa Keski- ja Etelä-Euroopan osissa.
Viidennessä ympäristöalan toimintaohjelmassa päätettiin, että pitkän aikavälin tavoitteena on oltava se, että Maailman terveysjärjestön raja-arvoja ei ylitetä.
Tämän ongelman ratkaiseminen vaatii sitä, että ryhdymme selkeitä osatavoitteita sisältäviin toimiin.
Komission ehdotuksessa päätetään sen vuoksi ensimmäistä kertaa selkeistä otsonin raja-arvoista, jotka pitäisi pystyä saavuttamaan mahdollisimman hyvin vuoteen 2010 mennessä.
Ihmisten terveyden suojaamisen tavoitearvo merkitsee sitä, että WHO:n suosituksia ei saa ylittää useampana kuin 20 päivänä vuodessa.
Päästöjen vähentämiseen tarkoitetut ohjelmat ovat välttämättömiä niissä tapauksissa, joissa tavoitearvoja ei saavuteta.
Direktiivi kansallisista päästörajoista, joka on seuraavana esityslistalla, parantaa otsonitasoa niin, että nämä tavoitearvot pääasiassa saavutetaan.
Ehdotus on kuitenkin selkeä poliittisen tahdon ilmaus myös direktiivin pitkän aikavälin tavoitteiden saavuttamisesta.
Maailman terveysjärjestön tavoitearvojen saavuttaminen on vasta ensimmäinen askel.
Tarkastaessamme direktiiviä vuonna 2004 meidän on sen vuoksi selvitettävä, miten ja milloin voimme saavuttaa pitkän aikavälin tavoitteen.
Komissio voi täysin hyväksyä tarkistukset 3, 4, 6, 7, 13, 14 ja 15.
Tarkistuksen 5 toinen osa voidaan myös hyväksyä, kun kyse on siitä tosiasiasta, että jäsenvaltioiden on valmisteltava päästövähennyksiä koskevat ohjelmat, ennen kuin ne voidaan toteuttaa.
Tarkistuksen 9 osalta komissio voi hyväksyä myös joitakin tarkistuksia kokonaan ja useimmat periaatteessa.
Hyväksymme ne tarkistukset, jotka liittyvät lyhyen aikavälin toimenpiteisiin, jotka pitää toteuttaa kaikilla niillä alueilla, joissa kynnysarvo ylittyy.
Olemme myös samaa mieltä siitä, että jäsenvaltioiden on tiedotettava kansalaisille, jos ne aikovat laatia ja toteuttaa lyhyen aikavälin toimintasuunnitelmat, ja siinä tapauksessa, miten sekä ilmoitettava, kuinka usein näihin toimenpiteisiin ryhdytään.
Mielestämme on välttämätöntä, että nämä tiedot ilmoitetaan komissiolle, mutta tämä kysymys sopii paremmin 10 artiklaan.
Emme voi kuitenkaan hyväksyä sitä, että lyhyen aikavälin toimenpiteisiin ryhdytään pelkästään paikallisella tasolla.
Emme ole myöskään sitä mieltä, että jäsenvaltiot pitäisi velvoittaa tutkimaan, ovatko lyhyen aikavälin toimenpiteet tehokas väline jokaisessa yksittäisessä tapauksessa ja jokaisella yksittäisellä paikalla, joissa kynnysarvo on ylitetty.
Komissio voi hyväksyä tarkistusten 10 ja 11 taustalla olevat periaatteet.
Aiomme muuttaa 1 kohdan c alakohtaa ottaaksemme huomioon ajatuksen, joka on tarkistuksen 9 viimeisen osan ja tarkistusten 10 ja 11 taustalla.
Tarkistus 12 voidaan periaatteessa hyväksyä.
Komission mielestä jäsenvaltioiden edistys pitää esittää sellaisessa muodossa, joka mahdollistaa suoran vertailun muiden valtioiden kanssa, jos se on käytännössä mahdollista.
Tarkistuksen 16 periaate voidaan myös hyväksyä.
Komissio on samaa mieltä siitä, että ilmastonmuutoksia on korostettava.
Se on kuitenkin tehtävä laajemmassa merkityksessä eikä vain suhteessa polttoaineen kulutuksen muutoksiin.
Tarkistuksessa 2 kannatetaan jäsenvaltioiden ja ehdokasvaltioiden yhteistoimintaa.
Se voidaan periaatteessa hyväksyä, mutta väärinkäsitysten välttämiseksi sitä on muotoiltava hieman uudelleen.
Emme voi kuitenkaan hyväksyä tarkistusta 1.
Vaikka komissio onkin samaa mieltä siitä, että on tärkeää, että ehdokasvaltiot saadaan mukaan, sitä ei ole mitään syytä toistaa direktiivissä, joka on tarkoitettu jäsenvaltioille.
Tarkistusta 8 ei voi myöskään hyväksyä, koska kynnysarvojen ylityksiä koskevat ennusteet antavat tietoa kansalaisille.
Yleisölle tarkoitettu varoituskynnys edellyttää ennustemallien käyttämistä. Se tekee tiedotus- tai varoitustavasta epävarmemman.
Siinä on otettava huomioon käytännön näkökohdat ja mahdollisuudet käytännön toteuttamiseen.
Lopuksi meidän on hylättävä tarkistuksen 5 ensimmäinen ja kolmas osa sekä tarkistukset 17 ja 18.
Tämänhetkisessä tilanteessa meillä ei yksinkertaisesti ole käytössä tarpeeksi tietoa, jotta voisimme ennustaa, milloin voimme saavuttaa pitkän aikavälin tavoitteen, joka koskee sitä, että emme ylitä Maailman terveysjärjestön suosituksia.
Komissio ei voi lisäksi hyväksyä tarkistusta 28.
Keskustelu on päättynyt.
Äänestys toimitetaan huomenna klo 12.00.
Kansalliset päästörajat tietyille ilman epäpuhtauksille
Esityslistalla on seuraavana Myllerin laatima ympäristöasioiden, kansanterveyden ja kuluttajapolitiikan valiokunnan mietintö (A5-0063/2000) ehdotuksesta Euroopan parlamentin ja neuvoston direktiiviksi kansallisista päästörajoista tietyille ilman epäpuhtauksille (KOM(1999) 125 - C5-0047/1999 - 1999/0067(COD)).
Arvoisa puhemies, Euroopan unionilla on kunnianhimoisia ympäristötavoitteita, joita on esitetty muun muassa viidennessä ympäristöalan toimintaohjelmassa sekä happamoitumisstrategiassa vuodelta 1997.
Näissä ohjelmissa on asetettu tavoitteeksi suojella ihmisiä ja luontoa ilman saastumisen haittavaikutuksilta, niin ettei luonnolle ja ihmiselle haitallisia rajoja ylitetä.
Komission direktiiviehdotus kansallisiksi päästörajoiksi on yksi merkittävä askel saavuttaa unionin itse itselleen asettamat tavoitteet: suojella kansalaisiaan ilman epäpuhtauksien haittavaikutuksilta.
Menneiden vuosikymmenten jälkien korjaaminen vie kuitenkin aikaa.
Vielä ei edes ole tiedossa kaikkia teknisiä mahdollisuuksia poistaa päästölähteitä kokonaan.
Tästä syystä on järkevää edetä vaiheittain, kuten komissio on ehdottanut.
Ensimmäinen etappi on ympäristöalan välitavoitteiden asettaminen vuodelle 2010, mikä merkitsee terveydelle vaarallisten otsonikuormien leikkaamista kahdella kolmasosalla tuohon vuoteen mennessä.
Tähän emme voi kuitenkaan tyytyä, koska myös tämän tavoitteen saavuttamisen jälkeen on liian paljon alueita, joilla saastekuormat ylittyvät sellaisilla määrillä, jotka ovat vaarallisia sekä ihmisille että luonnolle.
Tämän vuoksi olen mietinnössäni ehdottanut välitavoitteen lisäksi myös pitkän aikavälin tavoitetta sekä lopullista tavoitetta vuoteen 2020 mennessä.
Tuolloin voisimme vihdoinkin saavuttaa tilanteen, jossa kriittiset tasot ja kuormitukset eivät ylity ja kaikkia ihmisiä suojellaan tehokkaasti kaikilta tunnetuilta ilman epäpuhtauksien aiheuttamilta terveysvaikutuksilta.
Tässä yhteydessä haluan kiinnittää huomiota tähän asiaan liittyvään tarkistukseeni, jossa kielivirheistä johtuen on teidän asiakirjoissanne väärä sana.
Saavuteta-sanan tilalla tulee olla ylitetä.
Toivon, että tämä huomioidaan ennen huomista äänestystä.
Miten sitten saavutetaan tilanne, jossa ilman epäpuhtaudet eivät ylitä luonnon ja ihmisen sietokykyä?
Komission ehdotuksessa kullekin jäsenvaltiolle on asetettu raja-arvot tiettyjen toisiinsa liittyvien päästöjen osalta, jotka aiheuttavat happamoitumista, alailmakehän otsonin lisääntymistä ja maaperän rehevöitymistä.
Näiden ongelmien ja niitä aiheuttavien päästöjen tarkasteleminen yhdessä on osoittautunut kustannustehokkaimmaksi tavaksi päästä käsiksi ilman epäpuhtauksien aiheuttajiin ja saada ne kuriin.
Raja-arvojen tasoon eli kullekin maalle asetettuun päästörajaan liittyvätkin suurimmat erimielisyydet direktiivin toteuttamisessa.
YK:n alaisen Euroopan talouskomission piirissä on myös tarkasteltu samojen päästölähteiden vähentämistavoitteita kuin nyt käsiteltävässä direktiiviehdotuksessa, ja näiden keskustelujen tuloksena on päädytty allekirjoittamaan niin sanottu Göteborgin pöytäkirja.
Tämän ehdotuksen ja komission ehdotuksen välillä on selkeä ero.
Jos tyydymme Göteborgin pöytäkirjan tasoon, emme koskaan tule saavuttamaan niitä tavoitteita, jotka unioni on itse itselleen ilman epäpuhtauksien osalta asettanut.
Jos verrataan Göteborgin pöytäkirjan ja komission ehdotuksen eroja terveysvaikutusten kannalta, säästää komission ehdottama vähennystaso vuosittain jopa neljäntuhannen ihmisen hengen Euroopassa.
Vaikka kunnianhimoisten ympäristötavoitteiden on kiistatta osoitettu olevan osa kansalaisten terveyttä ja turvallisuutta, on matalampaa tavoitetasoa puolusteltu sillä, että puhtaampi ilma maksaa liikaa teollisuudelle ja yhteiskunnille.
On kuitenkin sanottava, että kustannuksia on tässä yhteydessä erittäin paljon liioiteltu.
Jos taas lasketaan ne hyödyt, jotka paremmasta ilmanlaadusta koituvat ihmisille ja luonnolle sekä rakennuksille, saadaan tulokseksi, että taloudelliset hyödyt ovat neljä kertaa suuremmat kuin kustannukset.
Direktiiviehdotusta on vielä kyettävä muokkaamaan muun muussa niin, että hakijamaiden tilanne ja myös ne kysymykset, jotka liittyvät Euroopan unionin lähialueisiin, otetaan paremmin huomioon.
. (EN) Arvoisa puhemies, laajan keskustelun ja huolellisen harkinnan jälkeen teollisuusvaliokunta vastustaa ehdottomasti komission ehdottamia päästörajoja, ja vastustajat edustavat eri ryhmiä ja kansallisuuksia.
Kaikki jäsenvaltiomme, ehdokasvaltiot ja muut maat hyväksyivät YK:n Euroopan talouskomission (ECE) päästörajat Göteborgissa niinkin hiljattain kuin marraskuussa 1999 allekirjoitetussa pöytäkirjassa.
Miksi komissio on esittänyt nämä vielä tiukemmat ja huomattavasti kalliimmat päästörajat vain kuukautta myöhemmin?
Ymmärtääkseni ryhmät ja koko parlamentti on jakautunut tämän kysymyksen osalta ympäristöasioiden, kansanterveyden ja kuluttajapolitiikan valiokunnan kannattajiin ja teollisuusvaliokunnan näkemyksen kannattajiin.
Parlamentin jäsenten olisi oltava tietoisia niistä vakavista seurauksista, joita komission ehdotuksella olisi teollisuudellemme, kilpailukyvyllemme, työpaikoillemme ja - kyllä - ihmisille ja alueillemme, jos se hyväksytään.
Teollisuusvaliokunta kehottaa parlamenttia äänestämään minun ja jäsen Bowen nimissä esitettyjen tarkistusten puolesta.
Teollisuusvaliokunta on hyväksynyt nämä tarkistukset.
YK:n päästörajat ovat riittävän kunnianhimoisia voidaksemme saavuttaa kansainvälisesti hyväksytyt tavoitteemme kohtuullisessa ajassa.
Teollisuusvaliokunta toivoo, että nämä raja-arvot pannaan täytäntöön kaikilta osin ja asianmukaisesti kaikkialla Euroopan unionissa ja maailmanlaajuisesti.
Tämän jälkeen komissio voisi keskittyä täytäntöönpanon varmistamiseen ja käytettävien mallien viimeistelemiseen, ja se voisi ehkä esittää uusia ehdotuksia kahden tai kolmen vuoden kuluttua nojautumalla paljon vakuuttavampiin todisteisiin asiaa koskevista kustannuksista ja eduista.
Kannattakaa Purvisin tarkistuksia ja Yhdistyneiden Kansakuntien Göteborgin taulukossa esittämiä kansallisia päästörajoja.
Arvoisa puhemies, haluan aluksi kiittää esittelijä Mylleriä hänen mietinnöstään ja hänen kunnianhimoisesta tavastaan käsitellä komission ehdottamaa direktiiviä.
Vaikka teollisuus-, ulkomaankauppa-, tutkimus- ja energiavaliokunta tuntuukin olevan hieman yllättynyt, voimme kuitenkin ilmoittaa, että happamoitumisongelma ei ole mikään uusi kysymys, vaan se on ollut olemassa yhtä kauan kuin teollistuminen - 100 vuotta.
Sitä on tutkittu 30 vuoden ajan.
Kenelläkään meistä ei pitäisi olla mitään epäilystäkään siitä, mistä happamoituminen johtuu, eikä myöskään siitä, mitä sille olisi tehtävä.
Osa syyttää komission ehdotusta ja mietintöäkin liioittelusta ja aivan liian kalliiksi, ja on sitä mieltä, että laaditut laskelmat ovat utopistisia.
On kuitenkin väärin sanoa niin, koska mehän tiedämme, että jäsenvaltiot ovat itse osallistuneet raportointiin, johon koko direktiivi perustuu.
Voimme pikemminkin suhtautua kriittisesti siihen, että emme ole ottaneet mukaan sitä energiaskenaariota, jota muutoin korostamme, erimerkiksi Kioton pöytäkirjassa, nimittäin, että aiomme vähentää fossiilisten polttoaineiden polttoa, jotta selviäisimme myös edessämme olevista ilmasto-ongelmista.
Göteborgin pöytäkirjalle kaikki kunnia, ja vaikka se onkin saanut nimensä kotikaupunkini mukaan, minun on kuitenkin sanottava, että Göteborgin pöytäkirjaa ei todellakaan voi verrata siihen direktiiviin, josta päätämme huomenna.
Voikin vain hämmästellä sitä, miksi komission direktiivi annetaan vain kuukautta myöhemmin, melkein kuin YK:n direktiiviin kohdistuvana rangaistuksena, mutta se johtuu siitä, että olemme itse käsitelleet asiaa niin hitaasti - ei mistään muusta.
Jos olisimme käsitelleet sitä hieman nopeammin, tämä direktiivi olisi ollut valmis paljon niin kutsuttua Göteborgin pöytäkirjaa ennen.
Direktiiviä kutsutaan mahdottomaksi, mutta tahtoisin sanoa, että nykyinen tilanteemme on mahdoton.
Sitä ei siis ole direktiivi vaan nykyinen tilanne.
Arvoisa puhemies, onnittelen parlamentin jäsen Mylleriä, jonka tiedän harkinneen tätä mietintöä pitkään ja perusteellisesti.
Mielestäni tämä keskustelu tiivistyy seuraavaan kysymykseen: uskommeko, että Göteborgin pöytäkirja oli paras tulos, jonka jäsenvaltioiden voidaan odottaa realistisesti saavuttavan?
Huomaan, että komissio ja ympäristöjärjestöt uskovat, että käytännössä voitaisiin saavuttaa paljon enemmän ja että muutamat jäsenvaltiot ovat joka tapauksessa sitoutuneet alentamaan merkittävästi ilman epäpuhtauksia - vaikka se ei pidäkään paikkaansa kaikkien kohdalla.
Muutamat jäsenvaltiot näyttävät tulleen neuvotteluihin mukanaan kirjekuori, jossa on muutamia laskelmia, ja kieltäytyneen tekemästä minkäänlaisia myönnytyksiä asettaakseen itselleen realistiset tavoitteet.
Toiset eivät ole käyttäneet edes samaa menetelmää, samaa laskentapohjaa kuin muut.
Pöytäkirja on näin ollen monilta osin turha.
Se ei voi millään tavoin vahvistaa luottamustamme.
Se on sotkuinen poliittinen kompromissi eikä mitään muuta.
En tiedä, paljonko komission jäsen voi vielä parantaa tilannetta, mutta meidän olisi pyrittävä vähentämään ilman epäpuhtauksia ja meidän pitäisi tukea hänen ponnistelujaan asiaa koskevissa neuvotteluissa.
Meidän pitäisi kannattaa tätä mietintöä ja antaa hänelle tukemme.
Arvoisa puhemies, kollega Myller on tehnyt erittäin hyvän mietinnön, ja meidänkin ryhmämme mielestä on mentävä paljon pidemmälle kuin Göteborgin pöytäkirjassa.
Tätä direktiiviä valmistellessa on todennäköisesti käyty kansallista huutokauppaa, ja lopputulos on varsin vaatimaton, kun ajatellaan sitä, mitkä todelliset haasteet ovat.
Mutta joka tapauksessa on tärkeää, että Euroopan parlamentti puolustaa nyt vähintäänkin sitä linjaa, minkä komissio on valinnut.
Vihreät / Euroopan vapaa allianssi -ryhmä esittää, että vuodelle 2010 asetettaisiin vieläkin tiukemmat tavoitteet kuin mitä ympäristöasioiden, kansanterveyden ja kuluttajapolitiikan valiokunta on esittänyt.
Me haluamme korostaa sitä, että on otettava käyttöön integroitu strategia päästöjen vähentämiseksi.
On muistettava, että meillä on joka tapauksessa edessä Kioton pöytäkirjan tavoitteiden toteuttaminen, mikä edellyttää sitä, että energiankäyttöä on välttämättä tehostettava ja energiaa on yksinkertaisesti käytettävä vähemmän.
Joten meidän mielestämme on syytä ottaa jo tässä direktiivissä huomioon se, että integroidusta strategiasta saadaan lisähyötyä tämän direktiivin tavoitteiden toteuttamiseksi.
Me olemme hyvin tyytyväisiä siihen, että ympäristövaliokunta otti merenkulun ja lentoliikenteen mukaan tämän direktiivin piiriin, ja olemme vakuuttuneita siitä, että integroidun strategian noudattamisen hyödyt ovat erittäin suuret.
Arvoisa puhemies, tämä päästörajoja koskeva direktiivi on enemmän kuin välttämätön niiden päästöjä koskevien tavoitteiden täyttämiseksi, jotka on vahvistettu viidennessä ympäristöalan toimintaohjelmassa.
Happamoitumisen, rehevöitymisen ja savusumun muodostumisen torjuminen vaatii rikkioksidi-, typpioksidi-, ammoniakkipäästöjen ja haihtuvien orgaanisten yhdisteiden päästöjen vähentämistä.
Neuvoston johtopäätökset EU:n happamoitumista koskevasta strategiasta ovat herättäneet odotuksia, joiden täytyy nyt saada kiinteämpi muoto.
Tämä on mahdollista jopa kustannustehokkaasti, kuten komission ehdotuksen perusteluista käy ilmi.
Nyt me kaikki tiedämme, että puoli vuotta sitten Göteborgissa sovittiin YK:n tasolla korkeammista päästörajoista.
Nämä arvot ovat kuitenkin seurausta valtioiden välisestä poliittisesta kompromissista, ja käytetyn mallin tulokset on sivuutettu.
Komission käyttämä malli on perusteellinen, ja tulokset on perusteltu hyvin.
Heikentäminen ei ole vastuullista, kun otetaan huomioon myös se, että näillä päästörajoilla ei vieläkään voida täyttää Euroopan unionin viidennen ympäristöalan toimintaohjelman tavoitteita.
Ensimmäinen askel, joka otetaan päästörajojen toteuttamiseksi, on epäilemättä nykyisten direktiivien, kuten Auto Oil -ohjelman, tehokas toimeenpano ja noudattaminen.
Lisäksi tämän osa-alueen uusi lainsäädäntö pitää vahvistaa mahdollisimman nopeasti.
Tässä yhteydessä vaadin neuvostoa jälleen esittämään pikaisesti yhteisen kannan suurista polttolaitoksista.
Sitten lopuksi, maaleissa ja lakoissa käytettävien haihtuvien liuottimien sekä autojen maalaamisen osalta tarvitaan välttämättä edelleen täydentävää politiikkaa.
Arvoisa puhemies, hyvät parlamentin jäsenet, arvoisa komission jäsen, myös minä haluaisin ensimmäiseksi kiittää esittelijää.
Nyt aiheeseen: kuten näemme, parlamentti on eri mieltä siitä, onko Euroopan komission ehdotus liian kunnianhimoinen.
Monet sanovat, että sitä ei voi toteuttaa nykyisten teknisten mahdollisuuksien avulla tai että se on liian kallis.
Komissio itse sanoo, että tämä ehdotus voidaan toteuttaa kustannustehokkaasti.
Minusta on mielenkiintoista, että Euroopan komissio olettaa, että seuraavien vuosien aikana energian kulutus kasvaa 8 prosenttia Euroopan unionissa ja että eri energialähteiden osuudet eivät muutu, toisin sanoen myöskään fossiilisten energialähteiden osuus ei vähene. Mielestäni tämä ei ole kunnianhimoista!
Se on pikemminkin kunnianhimoisen täydellinen vastakohta.
Me parlamentissa olemme aina olleet samaa mieltä siitä, että meidän on vähennettävä fossiilisten energialähteiden osuutta ja että meidän on säästettävä energiaa.
Jos emme onnistu siinä, seurauksena on ympäristöpoliittinen vararikko.
Jos Euroopan komission tätä perusolettamusta koskevat käsitykset toteutuvat, meidän ei enää tarvitse puhua parlamentissa ilmaston suojelusta.
Meidän on parannettava energiatehokkuutta!
Meidän on parannettava energiansäästöä! Meidän on edistettävä uusiutuvia energialähteitä, ja meidän on myös tunnustettava, että ydinenergia ei tuota CO2:ta, SO2:ta NH3:a, VOC:tä tai NOX:ää.
Uskon, että todellisuudessa meidän on otettava molemmat vaihtoehdot huomioon, jos keskustelemme avoimesti. Sen vuoksi haluaisin täysin selvästi vastustaa sitä, että muutamat jäsenvaltiot vaativat poikkeuksia tähän direktiiviin sitä silmällä pitäen, että ne voisivat hylätä ydinenergian.
Se on vastoin ympäristöpoliittista yhteisvastuuta.
Haluaisin kuitenkin vielä korostaa, että komission ehdotus ei ole liian kunnianhimoinen, vaan se on jopa ehkä hieman liian kunnianhimoton.
Kannatan sitä huomisessa äänestyksessä. Toivon, että myös täysistunnon enemmistö tekee näin!
Arvoisa puhemies, suhtaudun ehdottoman myönteisesti tähän mietintöön ja kannatin sitä voimakkaasti ympäristövaliokunnassa.
Sillä luodaan oikea kehys, jonka puitteissa voimme tehdä töitä pitkällä aikavälillä päästöjen vähentämiseksi.
Voin kannattaa valtaosaa tarkistuksista.
Suhtaudun epäilevästi pariin hyväksyttyyn tarkistukseen, etenkin tarkistukseen 7, jota en pidä lainkaan ympäristöystävällisenä ja jonka en usko edistävän lainkaan yleistä pyrkimystä vähentää otsonikerrosta tuhoavien aineiden määrää alailmakehässä missään unionin alueella.
Haluan tarkastella Daviesin esille ottamaa aihetta, nimittäin sitä, mistä meidän tulisi aloittaa.
Mistä tavoitteista meidän olisi aloitettava?
Arvoisa puhemies, juuri ennen joulua Göteborgissa päästiin yhteisymmärrykseen muutamista hyvin käytännöllisistä, hyvin perustelluista ja harkituista luvuista YK:n Euroopan talouskomission pöytäkirjan puitteissa, ja minusta on loogista aloittaa siitä.
Mielestäni siihen ei ole hyvä lopettaa, mutta siitä on ehdottomasti hyvä aloittaa, ja kun osallistuin teollisuusvaliokunnan neuvotteluihin, toisin kuin kukaan muu ympäristövaliokunnan kollegoistani, se sai minut vakuuttuneeksi siitä, että tästä pöytäkirjasta on hyvä aloittaa.
Minusta komission luvut ovat kunnianhimoisia.
Kyllä, meidän on mahdollista saavuttaa ne - meidän olisi pyrittävä saavuttamaan ne, mutta mielestäni meidän ei tulisi aloittaa niistä.
Meidän pitäisi aloittaa YK:n Euroopan talouskomission luvuista, Göteborgin pöytäkirjasta, ja tarkistaa näitä lukuja siten, kuin Myller on mietinnössään ehdottanut.
Arvoisa puhemies ja arvoisa komission jäsen, minulla ei tietenkään ole mitään ongelmaa direktiivin periaatteen osalta.
Se on tulevina vuosina tärkeä väline ympäristöpolitiikan kannalta.
Jäsenvaltiot saavat selkeämmät tavoitteet.
Ne tietävät, mihin niiden täytyy pyrkiä.
Jos kuitenkin tarkastelen taulukkoa, jossa esitetään päästörajat maittain, saan sellaisen vaikutelman, että yhdenvertaisia asioita ei käsitellä yhdenvertaisesti, sillä voin havaita, että esimerkiksi minun kotimaani Belgian täytyy täyttää korkeimmat saavutettavissa olevat tavoitteet, ei siis taloudellisesti saavutettavissa olevat, mutta samalla alueet, jotka sijaitsevat lähellämme ja jotka ovat yhtä saastuneita kuin kotimaani, voivat toteuttaa huomattavasti lievempää politiikkaa, koska suuri maa voi kompensoida huonoja sääntöjään parempien alueidensa avulla.
Pieni maa ei voi tehdä niin.
Annan yhden esimerkin.
Tiedoistanne ja kartoistanne ilmenee, että Pohjois-Ranskassa, joka on yhtä saastuttava ja saastunut kuin Belgia, asioita voidaan toteuttaa alemmalla tasolla.
Tämän direktiivin toimeenpano maksaa laskelmienne mukaan esimerkiksi jokaiselle belgialaiselle 103 euroa vuodessa.
Ranskalaiset, siis myös pohjoisranskalaiset, maksavat vain 15 euroa, mikä on kahdeksan kertaa vähemmän ja mikä osittain johtuu siitä, että maamme on pieni ja että olemme saastuttajien ympäröimä.
Minun kotimaalleni yksi prosentti bruttokansantuotteesta vuosittain on liian suuri rasite.
Siksi pyydän tukea tarkistuksille 16 ja 17, joissa pyydän, että Belgian hallitus saisi mahdollisuuden tarkastella tilannetta uudelleen vuosittaisten kertomusten perusteella.
Arvoisa puhemies, kotimaani suurin ympäristöongelma on maiden, metsien, järvien ja vesistöjen happamoituminen.
Happamoituminen johtaa metsien kuolemiin, hidastaa metsien kasvua, vähentää kasvistoa sekä aiheuttaa kalakuolemia.
Happamoitunut vesi lisää myös raskasmetalleja, jotka ovat suuri terveysongelma.
Pohjoismaiden luonto on erityisen herkkä happamoitumiselle, koska sillä ei ole juurikaan puskuroivaa kykyä.
Happamoitumista aiheuttavat happosateet, jotka aiheutuvat fossiilisten polttoaineiden polttamisesta syntyvistä kaasupäästöistä.
Ruotsissa ja Suomessa on ryhdytty laajoihin toimiin ilmansaasteiden kansalliseksi vähentämiseksi.
Teemme suuria panostuksia lisäämällä kalkkia järviin ja kosteikkoihin.
Täytämme suurilta osin ne päästötavoitteet, joita käsiteltävänä olevassa direktiivissä ehdotetaan.
Yli 80 prosenttia maamme happosateista johtuu kuitenkin muiden Länsi-Euroopan maiden ilmansaasteista.
Pyydämme sen vuoksi apuanne.
Useat pohjoiseurooppalaiset ymmärtävät, että happamoitumiseen liittyvät ongelmamme voidaan ratkaista vain tekemällä ympäristöasioihin liittyvää yhteistyötä muiden EU:n valtioiden kanssa.
Teollisuus-, ulkomaankauppa-, tutkimus- ja energiavaliokunnan jäsenille haluan sanoa: YK:n päätöslauselma on Göteborgin pöytäkirjan perusteella täysin riittämätön.
Olen vakuuttunut siitä, että EU:ssa pystytään YK:ta paremmin ratkaisemaan Euroopan ympäristöongelmat.
Ehdotetusta ilmansaasteita vastustavasta EU:n direktiivistä voi muodostua merkittävä askel luonnon happamoitumisen vastaisessa taistelussa, erityisesti EU:n pohjoisosissa.
Lisäksi voimme samalla vähentää merkittävästi terveydelle vaarallisen alailmakehässä esiintyvän otsonin määrää, erityisesti EU:n eteläosien suurissa kaupungeissa.
Sen vuoksi on yhteisen etumme mukaista puoltaa ehdotusta EU:n direktiiviksi.
Arvoisa puhemies, hyvät jäsenet, arvoisa komission jäsen, tuulet ovat Euroopan unionin ympäristölle suotuisia, mikä pannaan Euroopan parlamentissa ilahtuneena merkille.
Tämän päivän esityslistalle ovat päätyneet harvinaisen onnekkaalla tavalla yhtä aikaa direktiivit jätteenpoltosta ja kansallisista päästörajoista tietyille ilman epäpuhtauksille, samoin kuin direktiivi ilman otsonin määrän valvomisesta.
Ilman saastumisella tarkoitettiin ennen vanhaan katua, se sekoitettiin katujen likaisuuteen, nykyään kyse on suuressa mittakaavassa koko planeetasta ja pienessä mittakaavassa jopa omasta kodistamme, eli lyhyesti sanottuna koko ekosysteemistämme.
Nyt on toimittava.
Päästörajojen asettaminen näille neljälle epäpuhtaudelle on varma keino, jonka avulla voidaan vähentää saastumista ja ehkäistä happamoitumista ja noiden epäpuhtauksien ihmisten terveydelle ja kasvillisuudelle haitallisia vaikutuksia.
Ehdotuksessaan direktiiviksi Euroopan komissio esittää kansallisesti määriteltyjä enimmäisrajoja, joita noiden neljän saastuttavan aineen osalta olisi noudatettava vuoteen 2010 mennessä.
Ja sen lisäksi arvioidaan noiden arvojen noudattamisesta kullekin jäsenvaltiolle koituvat kustannukset.
Minusta se vaikuttaa hyvältä strategialta.
Parlamentin jäsen Myllerin erinomaisessa mietinnössä arvioidaan selkeällä tavalla Euroopan komission tasapainoista ehdotusta ja pyritään parantamaan sitä jossakin määrin.
Erityisesti parlamentin valiokunta on hyväksynyt direktiivin vuoteen 2004 mennessä tapahtuvan pakollisen uudelleentarkastelun, mikä antaa mahdollisuuden tekstissä mainittujen päästörajojen tarkistamiseen ja toimiin noiden päästörajojen noudattamiseksi.
Kaikki tuo vaikuttaa järkevältä.
Minun on kuitenkin tehtävä tästä asiasta yksi kysymys: miksi ei voitaisi sallia jäsenvaltion osoittavan, että jonkin direktiivin soveltaminen sen alueella on sille erityisen epäedullista esimerkiksi sen maantieteellisten ja ilmastollisten olojen takia, ja että siitä aiheutuu sille vakavia haittoja?
Eikö se olisi järkevää?
Euroopan unionin ilmansaastumista ehkäisevä järjestelmä siis laajenee, vahvistuu ja jalostuu.
Euroopan unionin ympäristöpolitiikka on yhä enenevässä määrin kunkin jäsenvaltion omaa ympäristöpolitiikkaa, mikä hyödyttää näkyvästi kaikkia Euroopan kansalaisia.
Arvoisa puhemies, hyvä komission jäsen, komission esityksen päästöarvot ovat hyvin kunnianhimoisia, kunnianhimoisempia kuin YK:n Euroopan talouskomissiossa sovitut niin sanotut Göteborgin pöytäkirjan tavoitteet, ja näin pitää ollakin.
Omalta osaltani olen valmis hyväksymään PPE-DE-ryhmän jäsenten toimesta ympäristöasioiden, kansanterveyden ja kuluttajapolitiikan valiokunnassa valmistellun kompromissin, jonka mukaan muiden kuin ammoniakkipäästöjen osalta noudatamme komission esitystä, sillä se ei tuota suuria ongelmia kotimaani Suomen ja naapurimaamme Ruotsin osalta, niin kuin tässäkin keskustelussa on jo useaan otteeseen käynyt ilmi.
Ymmärrän kuitenkin myös niitä näkemyksiä, joiden mukaan tasoksi tulisi valita Göteborgin pöytäkirjan taso.
Kävi äänestyksessä huomenna miten tahansa, komission tulee mielestäni jatkuvasti tarkkailla, että kehitystä tapahtuu kaikissa jäsenvaltioissa, ja edistää toimenpiteitä, joilla teollisuutta autetaan tarpeellisten muutosten tekemisessä.
On tärkeää, että ympäristötavoitteet saavutetaan mahdollisimman kustannustehokkaasti koko yhteisön alueella.
Eurooppalainen ilmanlaatu on parantunut huomattavasti viime vuosina.
Päästöt ovat vähentyneet merkittävästi ainakin energia-alalla, liikenteessä ja teollisuudessa.
Viime vuosina ympäristöalalle onkin tullut jatkuvasti uusia EU-säädöksiä ja teollisuudelle on asetettu uusia tavoitteita.
Näen hieman ongelmallisena sen, että tavoitteita toistuvasti muutetaan ennen kuin on kunnolla arvioitu jo hyväksyttyjen lainsäädäntötoimenpiteiden käytännön vaikutukset ympäristölle ja kustannukset teollisuudelle.
Ennen lisävelvoitteiden asettamista onkin tärkeää varmistaa, että jo sovitut toimet toteutuvat jäsenvaltioissa täysimääräisinä.
Nämä kaksi tavoitetta eivät ole mielestäni ristiriidassa.
Lopuksi mitä tulee laiva- ja lentoliikenteen päästöihin, mielestäni päästöjen rajoittamisesta on sovittava kansainvälisesti ja tässä vaiheessa ne on jätettävä direktiivin soveltamisalan ulkopuolelle.
Pitkän aikavälin tavoitteista olen sitä mieltä, ettei tiukkaa määräaikaa tule asettaa vaan jäsenvaltioiden on omien tavoitteidensa mukaisesti pyrittävä täyttämään normit määräaikaan mennessä tai ennen sitä.
. (EN) Arvoisa puhemies, hyvät parlamentin jäsenet, olemme edistyneet hyvää vauhtia happamoitumisen kuten myös saastumisen torjunnassa viime vuosien aikana.
Toivon, että tämä mietintö on taas yksi tärkeä askel tähän suuntaan, ja tämän vuoksi haluan kiittää erityisesti esittelijää, parlamentin jäsen Mylleriä, hänen arvokkaasta työstään.
Göteborgin pöytäkirja on askel eteenpäin.
Se ei kuitenkaan ole läheskään riittävä.
Pöytäkirjalla saavutetaan vain puolittain parlamentin ja neuvoston jo aiemmin sopima happamoitumista koskeva tavoite.
Suuri määrä ihmisiä kuolee aikaisin, jos me emme hyväksy komission ehdottamia toimenpiteitä.
Pöytäkirja hyväksyttiin menettelyssä, jossa vastustavia tahoja ei painostettu riittävästi tekemään sitä, mitä niiden pitäisi tehdä.
Emme saa antaa tämän vaikuttaa yhteisöön siten, että se poikkeaa sovituista tavoitteista.
Komission ehdotuksen kustannukset on nähtävä oikeasta näkökulmasta, jopa komission erittäin pessimistinen arvio, jolla ei otettaisi kaikilta osin huomioon Kioto-sitoumuksia tai muita kuin teknisiä ratkaisuja.
Ne ovat ainoastaan 0,08 prosenttia yhteisön bruttokansantuotteesta vuonna 2010.
Jäsenvaltioiden on tehtävä joitakin niistä toimista, joiden avulla ne voivat saavuttaa ehdotetut päästörajat halvemmalla, jos ne aikovat täyttää Kioto-sitoumuksensa.
Jos sanomme, että raja-arvot ovat liian vaikeita saavuttaa, se viittaa huolestuvasti Kioto-sitoumusten laiminlyöntiin.
Tarkastelkaamme nyt tarkistuksia.
Komissio voi hyväksyä kaikilta osin tarkistukset 3, 8, 9, 13, 19 ja 21.
Komissio voi hyväksyä osittain tarkistusten 1 ja 2 taustalla olevan periaatteen.
Laadimme johdanto-osan kappaleen, jolla ei rajoiteta komission oikeutta tehdä aloitteita ja joka sisällytetään tarkistettuun ehdotukseemme.
Sisällytämme myös direktiivin 9 artiklaan viittauksen, jotta uudesta johdanto-osan kappaleesta saadaan toimiva.
Tämän seurauksena komissio ei hyväksy tarkistusta 27.
Komission ehdotuksen tavoitteena on olla mahdollisimman joustava jäsenvaltioita kohtaan, mutta emme voi sulkea pois yhteisön lisätoimenpiteitä, jos niillä kannustetaan jäsenvaltioita saavuttamaan päästörajat kustannustehokkaammin.
Komissio voi hyväksyä osittain myös tarkistuksen 11, jolla tehtäisiin lisämuutoksia 9 artiklaan.
Olemme samaa mieltä siitä, että lainsäädännön tarkastelussa olisi otettava huomioon ilma-alusten päästöt, yhteisöön rajoittuvien alueiden päästöjen vähentäminen entisestään, ehdokasvaltioissa toteutetut toimet ja liikenteeseen liittyvät seikat.
Komissio ei voi kuitenkaan suostua siihen, että se esittää määräpäiviä parlamentille ja neuvostolle laadittavassa kertomuksessa.
Vuoteen 2003 mennessä komissio ei ole saanut jäsenvaltioilta juuri mitään tietoja, joista se voisi raportoida ja joiden pohjalta se voisi päättää.
Komissio ei tiedä vuonna 2011, onko vuoden 2010 päästörajat saavutettu, sillä jäsenvaltioille on annettava aikaa laatia kartoitukset.
Hyväksymme osittain tarkistuksen 12 taustalla olevat periaatteet.
Muotoilemme tämän vuoksi uudelleen 9 artiklan 3 kohdan niin, että siihen sisällytetään suuri osa ehdotetun tarkistuksen tekstistä.
Komissio hyväksyy tarkistuksen 23 periaatteet.
Viittausta YK:n ECE-prosessin ulkopuolisiin valtioihin on rajoitettava niihin valtioihin, jotka ovat toimittaneet tietoja ja joiden päästöillä on merkitystä yhteisön epäpuhtauksille.
Komissio hyväksyy periaatteessa tarkistukset 24, 25 ja 26, ja se ottaa ne huomioon myös 9 artiklan uudelleenmuotoilussa osana tarkistettua ehdotustaan.
Komissio suhtautuu hyvin myötätuntoisesti tarkistusten 16 ja 17 taustalla oleviin huolenaiheisiin.
Meidän olisi tehtävä myönnytys sen perusteella, että pienemmillä jäsenvaltioilla on vähemmän tilaa hajauttaa kuormitusta.
Tässä on kuitenkin kyse rajat ylittävästä pilaantumisesta, joten komissio katsoo, että yksittäisten jäsenvaltioiden päästörajoja voidaan mukauttaa vain osana päästörajojen yleistä uudelleentarkastelua.
Ehdotamme tämän vuoksi uutta johdanto-osan kappaletta ja muutoksia 9 artiklaan niin, että varmistetaan, että pienemmille jäsenvaltioille aiheutuvat vaikutukset otetaan asianmukaisesti huomioon uudelleentarkastelussa.
Komissio voi hyväksyä tarkistuksen 20 sen osan, jolla johdanto-osan 9 kappaleeseen lisätään sana "asianmukaisen".
Emme hyväksy tarkistusta 20 muilta osin.
Komissio ei voi hyväksyä tarkistuksia 15, 28, 29 ja 32.
Niillä pyritään korvaamaan päästörajat, joilla on tarkoitus täyttää happamoitumista ja kansalaistemme terveyden suojelua koskevat sovitut yhteisön tavoitteet Göteborgin pöytäkirjan päästörajoilla.
Göteborgin päästörajat eivät ole läheskään riittävät, kuten on jo todettu.
Komissio katsoo, että jos jäsenvaltiot suhtautuvat vakavasti Kioto-sitoumuksiinsa, sen ehdottamia päästörajoja ei ole vaikea toteuttaa.
Voimme hyvinkin mennä pidemmälle vuoteen 2010 mennessä, mutta siitä voidaan päättää vasta, kun tiedämme, miten hyvin jäsenvaltiot täyttävät Kiotoa koskevat tavoitteensa.
Tämän vuoksi emme voi hyväksyä tarkistusta 31.
Komissio ei voi hyväksyä tarkistuksia 4 ja 14: toissijaisuusperiaatteen mukaan kansallisen lainsäädännön rikkomisesta annettavien rangaistusten vahvistaminen kuuluu jäsenvaltioille, ei komissiolle.
Tämän lisäksi tarkistuksella 14 pyritään rajoittamaan komissiolle perustussopimuksessa annettua harkintavaltaa päättää rikkomismenettelyn aloittamisesta.
Tarkistuksia 5, 18 ja 30 ei myöskään voi hyväksyä.
Komissio on sitoutunut ympäristön ja ihmisten terveyden suojelua koskeviin pitkän aikavälin tavoitteisiin, mutta meillä ei ole nykypäivänä yksinkertaisesti tarpeeksi tietoa, jotta voisimme ennustaa, milloin pitkän aikavälin tavoitteet voitaisiin saavuttaa.
Komission on hylättävä tarkistus 6.
Yksittäiset jäsenvaltiot eivät voi valvoa täysin kansainvälisen meriliikenteen ja ilma-alusten aiheuttamia päästöjä, eikä sitä voi valvoa edes yhteisötason toimilla, ja tämän vuoksi niitä ei voi sisällyttää kansallisten päästörajojen soveltamisalaan.
Kansainvälisen merenkulkujärjestön ja kansainvälisen siviili-ilmailujärjestön on ryhdyttävä toimiin, jos se on tarkoituksenmukaista.
Viime viikolla IMO hyväksyi yhteisön ehdotuksen julistaa Pohjanmeri rikkidioksidin valvonta-alueeksi.
Komissio tarkastelee, tulisiko IMOlle tehdä useampia tällaisia ehdotuksia, ja tarvitaanko ilma-alusten päästöjä varten kansainvälisiä toimia.
Komissio ei voi hyväksyä tarkistusta 7.
Se perustuu harhaanjohtavaan vertailuun liuotinpäästöjä koskevan direktiivin kanssa, jossa kyse on korkeissa lämpötiloissa tehtävistä prosesseista.
Näissä ehdotuksissa muut kuin haihtuvat orgaaniset yhdisteet on suljettu automaattisesti määritelmän "haihtuvat orgaaniset yhdisteet" ulkopuolelle, sillä niitä ei esiinny ilmassa eivätkä ne edistä otsonin muodostumista.
Ehdotettu määritelmä on samasanainen Göteborgin pöytäkirjassa esitetyn määritelmän kanssa.
Meidän on oltava teknisesti johdonmukaisia.
Komissio ei voi hyväksyä tarkistusta 10.
Sillä poistettaisiin jäsenvaltioiden tärkeä velvoite päivittää säännöllisesti päästökartoitukset.
Arvoisa puhemies, lopuksi emme hyväksy tarkistusta 22.
Komission ehdottama sanamuoto, joka koskee tärkeää kysymystä yleisölle annettavista tiedoista, on sopusoinnussa ilman laatua koskevien kahden ensimmäisen tytärdirektiivin kanssa.
Lopuksi haluaisin vastata parlamentin jäsen Oomen-Ruijtenille, sillä hän on kysynyt suuria polttolaitoksia koskevista ehdotuksista.
Vastaus on se, että neuvosto ei onnistunut omaksumaan yhteistä kantaa joulukuussa, ja komissio kannattaa puheenjohtajavaltio Portugalia sen ponnisteluissa edistyä samansuuntaisesti tätä ehdotusta koskevan kehityksen kanssa.
Keskustelu on päättynyt.
Äänestys toimitetaan huomenna keskipäivällä.
Ympäristölainsäädäntö
Esityslistalla on seuraavana yhteiskeskustelu kahdesta suullisesta kysymyksestä komissiolle rakennerahasto-ohjelmista jäsenvaltioissa ja EU:n ympäristölainsäädännön kansallisesta täytäntöönpanosta (B5-0014/2000 ja B5-0208/2000).
Arvoisa puhemies, koko valiokunnan nimissä haluaisin siirtyä ainakin toiseen suullisista kysymyksistä.
Suhtaudun ensinnäkin hyvin myötätuntoisesti komission jäsenen toiveeseen parantaa Euroopan unionin lainsäädännön täytäntöönpanoa.
Koko valiokunta haluaa, että näin tapahtuu.
Haluan lainata Sunday Telegraph -lehdessä Yhdistyneessä kuningaskunnassa viime sunnuntaina julkaistua artikkelia.
Sen johdantokappaleessa todetaan, että Euroopan komissio on kertonut Isolle-Britannialle, että se menettää jopa 200 miljoonaa puntaa köyhimpien alueiden tukirahoja, jos se ei pane täytäntöön Euroopan unionin lainsäädäntöä lintujen ja niiden elinympäristöjen suojelemiseksi.
Haluaisin tietää, esittääkö komissio nämä uhkaukset ja, jos esittää, katsooko se, että sillä on oikeus tehdä niin.
Saksalaiset kollegani, jotka ovat esittäneet toisen kysymyksen, haluavat täydentää tätä kysymystä.
Ympäristövaliokunta on hyvin halukas löytämään keinon, jolla ympäristönäkökohdat sisällytetään muihin politiikkoihin.
Kysymys kuuluu: onko tämä keino perustuslain mukainen?
Kysymys, jota me tarkastelemme tänään täällä kansoitetussa parlamentissa, liittyy kytkentöihin.
Kytkentöjen luominen, toisin sanoen uhkaus perua tai pidättää määrärahat lainsäädännön täytäntöönpanon parantamiseksi jollakin alalla, joka voi toisinaan olla melko erillinen ala, mutta joka tässä tapauksessa liittyy hyvin läheisesti yhteen, on aihe, jota Euroopan parlamentin jäsenet toisinaan tarkastelevat ja perääntyvät, kun he tajuavat, että sillä voisi olla vaikutusta heidän edustamalleen alueelle.
Tämä ei heijastu tänä iltana ainoastaan muutamien saksalaisten jäsenten vaan myös muutamien brittiläisten kollegoideni näkemyksissä.
Meidän on kysyttävä, missä määrin Euroopan komissio on valmis käyttämään rakennerahastoja koskevista yleisistä säännöksistä annetun asetuksen 12 ja 41 artiklan määräyksiä viivyttääkseen rahojen myöntämistä, jos se on saanut riittämättömästi tietoa niiden ympäristöhankkeiden vaikutuksesta, joille on haettu rahoitusta.
Haluamme välttää pahimmillaan sen, että rakennerahastojen tavoitteet ja Euroopan unionin pyrkimykset suojella sen luonnonvaraisia elinympäristöjä menevät ristiin.
Jos esimerkiksi halutaan rakentaa moottoritie jollekin Euroopan unionin alueelle, jotta voidaan kuluttaa rakennerahaston määrärahoja ja tuoda työpaikkoja kyseiselle unionin alueelle, eikö tällöin pitäisi olla varovainen, jos kyseinen moottoritie rakennetaan sellaisen alueen läpi, jonka kansallisen hallituksen olisi pitänyt osoittaa suojelluksi alueeksi?
Tällaisia tilanteita on syntynyt aiemmin, etenkin suurten infrastruktuurihankkeiden yhteydessä.
Haluamme välttää sitä, mutta uskomme, että tällaisia ristikkäisyyksiä voi syntyä, jos jäsenvaltiot eivät pane täytäntöön elinympäristödirektiiviä tai lintudirektiiviä ja etenkin jos ne eivät ole toimittaneet komissiolle niinkin varhaisessa vaiheessa kuin kesäkuussa 1995 luetteloa alueista, jotka voivat olla tärkeitä yhteisölle joko luonnonvaraisina elinympäristötyyppeinä tai yhteisölle tärkeiden eläinten ja kasvilajien elinympäristöinä.
Meidän on kysyttävä: jos komissiolla ei ole tällaista tietoa, miten se voi olla varma, että rakennerahaston hankkeet, jotka ovat yleensä laajoja, eivät vahingoita alueita, joilla on mahdollisesti Euroopan unionin laajuinen merkitys?
Tulevat sukupolvet eivät anna meille anteeksi, jos sallimme sellaisten korvaamattomien elinympäristöjen tuhoutumisen, joiden säilyttämisen puolesta me äänestimme kahdeksan vuotta sitten, kun hyväksyimme elinympäristödirektiiviä koskevan mietintömme ja uudelleen vuonna 1997, jolloin teimme muutoksia kyseisen direktiivin liitteeseen.
Vika on niissä jäsenvaltioissa, jotka eivät ole noudattaneet direktiiviä, ja oma maani on yksi niistä.
On kansallisten hallitusten vika, jos niiden oikeudesta osallistua rakennerahastojen varoihin esiintyy epäilyksiä.
Tämä epäilys on nyt langennut Yhdistyneen kuningaskunnan päälle ja sen oikeuteen saada rakennerahastojen varoja, sillä Yhdistyneen kuningaskunnan hallitus ei ole pannut täytäntöön tai noudattanut kaikilta osin elinympäristödirektiivin säädöksiä.
Yhdistyneen kuningaskunnan hallituksella, Saksan hallituksella ja muilla kansallisilla hallituksilla on nyt valta poistaa tämä uhka noudattamalla elinympäristö- ja lintudirektiiviä.
Yhdistyneessä kuningaskunnassa Cornwallin kaltaiset kreivikunnat, jota minä edustan ja jolle myönnettiin hiljattain tavoitteen 1 asema, kohtaavat rakennerahaston rahoituksen osalta kaksinkertaisen uhan, mikä johtuu hallituksen välinpitämättömyydestä tätä direktiiviä kohtaan ja hallituksen epäpätevyydestä ja halpamaisuudesta.
Vaikka Euroopan komissio tekisikin kaikkensa Yhdistyneessä kuningaskunnassa, ei ole mitään takuita siitä, että Yhdistyneen kuningaskunnan saita valtiovarainministeri löytäisi vastaavan rahoituksen.
Arvoisa puhemies, hyvät parlamentin jäsenet, elinympäristödirektiivi on aihe, joka on askarruttanut meitä jo kauan, ja etenkin nyt olemme saaneet kokea, miten vaikea se on toteuttaa.
Sallinette minun kuitenkin sanoa ensin seuraavaa: elinympäristödirektiivi on tärkeä direktiivi, ja sillä luodaan Euroopassa uusi ilmapiiri luonnon, ympäristön ja lintujen suojelemiseksi.
En haluaisi oikeastaan korjata tai parannella tätä tavoitetta mitenkään.
Minusta on myös hyvä asia, että komissio johdonmukaisesti huolehtii siitä, että EU:n lainsäädäntö pannaan täytäntöön.
Elinympäristödirektiivi herättää kuitenkin myös kysymyksen, voidaanko säätämämme lainsäädäntö todella panna täytäntöön. Havaitsen tältä osin muutamia selviä puutteita.
Minulle elinympäristödirektiivi kuvastaa tilannetta, jossa lainsäädäntöä ei ole mukautettu alueiden käytössä oleviin mahdollisuuksiin.
Pidän ongelmallisena jäsenvaltioiden erilaisia lainsäädäntötulkintoja, jotka johtuvat osittain epäselvistä määritelmistä EU:n lainsäädännössä, toisaalta direktiivistä puuttuvat kuitenkin myös voimakkaat toissijaisuuteen liittyvät näkökulmat ja lähestymistavat.
Mielestäni meidän ei tulisi sulkea pois elinympäristödirektiivin tarkistusta, kun otetaan huomioon tämänhetkisen täytäntöönpanon aikana syntyneet ongelmat.
Tämän elinympäristödirektiivin yleisluonteisen kritiikin ohella pidän kuitenkin erityisen ongelmallisena myös EU:n ympäristö- ja rakennepolitiikan yhdistämistä.
21 kesäkuuta 1999 annetun rakennerahastoa koskevan asetuksen 12 artiklassa säädetään mahdollisuudesta langettaa seuraamuksia seuraavilla aloilla tehdyistä loukkauksista: ympäristölainsäädännön täytäntöönpano, julkisiin hankintoihin liittyvät rikkomukset ja miesten ja naisten yhdenvertaista kohtelua koskevan periaatteen noudattamatta jättäminen.
Toistaiseksi komissio uhkaa seuraamuksilla vain elinympäristöön liittyvissä kysymyksissä.
Suunnitteleeko se ottavansa käyttöön seuraamusjärjestelmän myös muiden näkökohtien osalta?
Mielestäni tämä lähestymistapa on hyvin ongelmallinen.
EU:lla on aivan toisenlainen keino panna seuraamukset täytäntöön, nimittäin Euroopan yhteisöjen tuomioistuin.
Rakennerahaston määrärahojen mahdollinen pienentäminen tai maksuviivästyminen on yksi seuraamusmuoto, jonka vaikutusta asianosaisiin alueisiin ei tule jättää huomiotta.
Mitä tapahtuu käynnistetyille hankkeille ja ennen kaikkea mitä tapahtuu, jos alue ei saa lainkaan rakennerahaston määrärahoja?
Mitä seuraamuksia komissio langettaa, jos EU:n ympäristöoikeutta ei panna täytäntöön?
Komissio on myös hyvin epävarma, mistä on todisteena se, että se halusi ensin, että seuraamuksia sovelletaan koko maahan ja sitten kuitenkin vain alueeseen, kuten te, komission jäsen, totesitte ympäristöministeri Trittinille.
Pyydän, että tuomme tämän asian esille selvästi ja yksiselitteisesti.
Arvoisa puhemies, kun seuraan tätä keskustelua, kollegoita ja kellonaikaa, en ole varma, kumpaa toivon tällä hetkellä enemmän: eläimistön, kasviston ja elinympäristön suojelualuetta vaiko ympäristöstä kiinnostuneiden parlamentin jäsenten suojelualuetta.
Tällä hetkellä kiinnostuksen kohteeni on pikemminkin parlamentin jäsenten suojelualue, mutta se ei ole keskustelun aiheena.
Arvoisa komission jäsen, teille esittämällämme kysymyksellä on toinen tavoite.
Olisin halunnut kuulla ensin vastauksenne. Te halusitte kuitenkin puhua mieluummin keskustelun päätteeksi.
Puhumme nyt aiheesta, jonka tausta on useimmille tuttu.
Elinympäristöä koskeva lainsäädäntö olisi pitänyt panna täytäntöön vuoteen 1994 mennessä - elämme nyt vuotta 2000.
Euroopan unionin luettelo yhteen liittyvistä luonnonsuojelualueista olisi pitänyt olla valmis vuonna 1998 - elämme nyt vuotta 2000.
Jäsenvaltioiden olisi pitänyt ilmoittaa alueistaan komissiolle vuoteen 1995 mennessä - elämme nyt vuotta 2000.
Useat jäsenvaltiot, oma maani mukaan luettuna, eivät ole sitä tehneet.
Esimerkiksi Saksa pani lainsäädännön täytäntöön vuonna 1998 vuoden 1994 sijasta - vain neljä vuotta liian myöhään.
Voitaisiin ajatella, että se ei ole lainkaan huonosti!
Vastaavasti Euroopan unionin luettelo ei ole tietenkään vielä valmis.
Miten se voisikaan olla!
Useat jäsenvaltiot ja useat alueet eivät ole ilmoittaneet suojelualueistaan.
Nyt parlamentin jäsen Schnellhardt totesi juuri: no, ehkä olemme tehneet jotain väärin elinympäristödirektiivin yhteydessä.
Jäsen Schnellhardt, on ehkä totta, että emme ole tehneet kaikkea aivan niin kuin olisimme voineet tehdä, aivan niin täydellisesti, aivan niin hyvin.
Asia on kuitenkin valitettavasti niin, että Euroopan unionissa ei ole käytäntönä jättää noudattamatta lainsäädäntöä, vaikka jonkun mielestä lainsäädäntö ei olisikaan järin hyvä.
Jos tekisimme niin, se koskisi myös alueita ja aloja, jotka eivät teidän mielestänne tai minun mielestäni ole järin hyviä.
Meillä Euroopan unionissa on käytössä näin tyhmä järjestelmä - sitä kutsutaan oikeusvarmuudeksi.
Meillä on käytössä näin tyhmä järjestelmä - sitä kutsutaan lainsäädännöksi, josta on päätetty Euroopan parlamentissa ja jonka jäsenvaltiot ovat hyväksyneet.
Sitä kuuluu noudattaa!
Se on ehkä hieman liian ankara ja liian juridinen, mutta asia on valitettavasti niin: meillä Euroopan unionissa on käytössä oikeusjärjestelmä.
Se on saanut eniten kannatusta parlamentin jäsen Jarzembowskilta, sillä hän tulee Hampurista, ja Hampuri kuuluu niihin harvoihin alueisiin Saksassa Berliinin, minun oman alueeni, ohella, jotka ovat antaneet ilmoituksensa, mutta kohtuuden nimissä minun on sanottava, että kaupunkivaltioina meidän on myös erityisen helppo tehdä se.
En kuitenkaan halua lainkaan tuomita jäsen Schnellhardtia, joka tulee uusista osavaltiosta, joiden asema ei ole erityisen hyvä.
Tämä on Saksan sisäinen ongelma - ratkaisemme sen myöhemmin toisessa yhteydessä ja jossain muualla kuin täällä parlamentissa.
Arvoisa puhemies, keskustelemme tänään siitä, miten Eurooppa menettää luontonsa, ja me keskustelemme siitä, miten Euroopan on pidettävä kiinni oikeusturvallisuudesta.
Tarkastelen vielä lopuksi yhtä asiaa: arvoisa komission jäsen, jos te ette onnistu viemään asiaa Euroopan yhteisöjen tuomioistuimeen ja syyttämään niitä jäsenvaltioita, jotka eivät pane direktiiviä asianmukaisesti täytäntöön, te menetätte arvovaltanne ja legitimiteettinne.
Teidän on tehtävä se!
Jos olette sitä mieltä, että lainsäädännöstä ei ole mitään hyötyä, esittäkää se meille tarkistuksia varten.
Jos se on mielestänne hyvä, kääntykää Euroopan yhteisöjen tuomioistuimen puoleen ja tehkää se kiireisesti!
Arvoisa puhemies, on ilo nähdä komission jäsen viidennen kerran tänään tällaiseen älyttömään aikaan.
Onnittelen häntä hänen ponnisteluistaan varmistaa, että elinympäristödirektiivi ja muut asiaan liittyvät direktiivit pannaan asianmukaisesti täytäntöön.
Toivotan hänelle menestystä.
Olen kuullut, että muutamat henkilöt komissiossa uskovat, että he ovat onnistuneet painostamaan jäsenvaltioita enemmän kuuden viimeisen kuukauden aikana kuin kuuden viimeksi kuluneen vuoden aikana.
Jos se on totta, se on todellakin hyvä uutinen.
Komission jäsen ratsastaa kuitenkin kahdella hevosella: toinen yrittää suojella uhanalaisia lajeja, toinen yrittää auttaa Euroopan köyhimpiä osia.
Itse asiassa myös minä havaitsen olevani toisinaan tällaisessa tilanteessa.
Esitän muutaman yksinkertaisen kysymyksen: kuinka kauan komission jäsen on valmis jatkamaan tätä tasapainoilua?
Miten paljon jäsenvaltioiden on tarkalleen tehtävä täyttääkseen hänen vaatimuksensa?
Onko hän todellakin valmis kertomaan esimerkiksi sellaisille ihmisille, joita minä edustan Merseysidessa ja Luoteis-Englannissa, että heidän on menetettävä rakennerahaston tukea, koska heidän hallituksensa ei ole noudattanut elinympäristödirektiiviä?
Oletan, että tämä on lopputulos.
Onko hän periaatteessa ja lopulta valmis tekemään myönnytyksiä löytääkseen ratkaisun, jos hallituksen parhaillaan teettämät toimeksiannot tai hallitusten parhaillaan toteuttamat työt kestävät kauemmin kuin me toivoisimme?
Jos esimerkiksi ministeri polvistuu, viiltää ranteensa ja kirjoittaa verellään vakuuden, että hän toteuttaa elinympäristödirektiivin kaikilta osin sovittuun ajankohtaan mennessä, onko komissio jäsen valmis auttamaan aluetta ja myöntämään sille rahoitusta rakennerahastosta tällaisissa olosuhteissa?
. (EN) Kysymys, miten rakennerahastoilla kunnioitetaan ympäristölainsäädäntöämme, on hyvin tärkeä, ja olen kiitollinen Jacksonille, Poetteringille ja Schnellhardtille siitä mielenkiinnosta, jota he ovat esittäneet tätä kysymystä kohtaan.
Keskustelimme tänään tästä aiheesta komission kokouksessa ja etenkin sen yhteydestä elinympäristö- ja lintudirektiiveihin.
Pääperiaate on selvä: rakennerahastoista ja koheesiorahastosta rahoitettavilla toimilla olisi edistettävä ympäristönsuojelua ja parantamista Euroopan unionissa.
Tämä on vahvistettu rakennerahastojen ja koheesiorahaston uudessa sääntelykehyksessä ja komission asiaa koskevissa suuntaviivoissa.
Meidän tulisi muistaa, että sekä koheesiorahastosta että rakennerahastoista rahoitetaan tärkeitä investointeja ympäristön infrastruktuuriin, kuten jätevedenkäsittelylaitteisiin tai jätehuoltojärjestelmiin.
Sallinette minun tehdä ensin yhden asian selväksi väärinkäsitysten välttämiseksi.
Rakennerahastoja koskevista yleisistä säännöksistä annetussa asetuksessa todetaan, että tukea saavien toimien on oltava perustamissopimuksen määräysten ja sen nojalla annettujen säädösten sekä yhteisön politiikkojen mukaisia.
Toisin kuin toisessa suullisessa kysymyksessä on vihjattu, tämä ei merkitse uutta velvoitetta jäsenvaltioille.
Se liittyy itse asiassa läheisesti rakennerahastoja koskevaan edelliseen puiteasetukseen ohjelmakaudelle 1994-1999.
Jäsenvaltiot ja neuvosto ovat hyväksyneet rakennerahastoja koskevan asetuksen.
Elinympäristö- ja lintudirektiivien nojalla suojeltavien alueiden osalta on tärkeää, että emme myönnä tukea sellaisille toimenpiteille, joilla on kielteinen vaikutus suojelun arvoisiin alueisiin - jolloin antaisimme rahaa toisella kädellä ja sakottaisimme ehkä jäsenvaltiota toisella.
Vahvistimme tämän komissiossa tänään iltapäivällä, ja Michel Barnier ilmoittaa päätöksistämme jäsenvaltioille kirjeellä muutamien päivien kuluessa.
Tältä osin komissio aikoo käyttää hyväkseen kaikki koheesio- ja rakennerahastojen uuden sääntelykehyksen mahdollistamat keinot.
Komission jäsen Wulf-Mathiesin ja Bjerregaardin 23. kesäkuuta 1999 jäsenvaltioille lähettämän kirjeen vuoksi komissio vaatii, että kauden 2000-2006 suunnitteluasiakirjoissa on esitettävä vakaa ja peruuttamaton sitoumus, jolla taataan, että ohjelmat täyttävät Natura 2000 -alueiden suojelua koskevat säännöt.
Jäsenvaltioita vaaditaan ilmoittamaan alueista sovitun ajan kuluessa, jos ne eivät ole jo tehneet sitä, ja vahvistamaan virallisesti, että ne eivät ryhdy toimiin, joilla vahingoitetaan mahdollisia Natura 2000 -alueita.
Tämän jälkeen komissio hyödyntää kaikki käytettävissään olevat keinot, jotta varmistetaan, että suunnitteluasiakirjoissa esitettyjä sitoumuksia noudatetaan kaikilta osin.
Se aikoo seurata jäsenvaltioiden tilannetta, itse paikalla tehtävät tarkastukset mukaan luettuina.
Kunkin ohjelman seurantakomiteassa komission edustaja pyrkii myös varmistamaan, että Natura 2000 -ohjelmaa koskevia jäsenvaltioiden sitoumuksia noudatetaan kaikilta osin.
Tämän lisäksi, jos jäsenvaltio ei kunnioita sitoumustaan toimittaa elinympäristö- ja lintudirektiivien mukaiset luettelot suunnitteluasiakirjoissa määritetyn ajan kuluessa, komissio ryhtyy välittömästi toimiin.
Tällaisia toimia ovat erityisesti - tiettyjä erityistilanteita lukuun ottamatta ja toissijaisuusperiaatteen mukaisesti - mahdollinen turvautuminen rakenne- ja koheesiorahastoa koskevien asetusten määräyksiin maksujen keskeyttämisestä.
Kaikilla näillä toimilla täydennetään tietenkin käynnissä olevia rikkomusmenettelyjä niitä jäsenvaltioita vastaan, jotka eivät ole panneet täytäntöön näitä direktiivejä.
Yhteenvetona totean, että tänään päätimme komissiossa vaatia, että jäsenvaltiot toimittavat meille Natura 2000 -luettelonsa: ne olisi pitänyt jo toimittaa, kuten on ilmoitettu useita vuosia sitten.
Turvaudumme käytettävissämme oleviin keinoihin, jotta varmistamme, että ne kunnioittavat antamiaan sitoumuksia.
Ilman näitä luetteloita niin jäsenvaltioiden kuin komissionkin on mahdoton varmistaa, että suojelemme tärkeitä luonnonvaraisia alueita rakennerahastojen toimien yhteydessä siitä yksinkertaisesta syystä, että me emme tiedä, missä nämä alueet sijaitsevat.
Vielä muutama sana elinympäristödirektiivistä.
Komissio ei ole samaa mieltä siitä, että tämä direktiivi ei olisi riittävän selvä.
Direktiivillä on tarkoitus ottaa käyttöön viitekehys, jonka mukaan yksityiskohtainen täytäntöönpano jätetään jäsenvaltioiden vastuulle toissijaisuusperiaatteen mukaisesti.
Komissiolla ei ole suunnitelmia tarkistaa direktiiviä, mutta sen yksiköt ovat halukkaita antamaan jäsenvaltioille opastusta sen täytäntöönpanossa ja olemme vihdoinkin pääsemässä siinä alkuun.
Ainoat alueet, jotka komissio ottaa huomioon elinympäristödirektiivin nojalla, ovat ne, jotka jäsenvaltioiden viranomaiset ovat ilmoittaneet.
Niin kutsutut varjoluettelot voivat ainoastaan auttaa pyrkimyksissä yksilöidä jäsenvaltioiden sisällä olevat alueet.
Yhteisötasolla niillä voidaan edistää tieteellisen viitemateriaalin luomista, kun kartoitetaan luonnonvaraisia elinympäristöjä ja olemassa olevia lajeja.
Kiitän teitä siitä, että selvititte meille asiaa, mutta olemme kuitenkin erittäin pettyneitä siihen, mitä juuri sanoitte, sillä olimme saaneet sen vaikutelman, että edellisen komission lähtökohtana oli yksinkertainen periaate: ei luetteloja, ei rahoitusta.
Nyt te pyörrätte tämän periaatteen, te käännytte jälleen jäsenvaltioiden puoleen ja pyydätte niitä toimittamaan luetteloja.
Ne ovat todella myöhässä.
Ne laiminlyövät täysin yhteisön direktiivejä.
Nyt ei vieläkään tiedetä, aiotteko ottaa käyttöön ne tekniset, oikeudelliset ja poliittiset keinot, joiden avulla voitte saada jäsenvaltiot noudattamaan yhteisön direktiivejä.
Näin ollen voin hyvin kuvitella, miten jäsenvaltiot pitävät tätä uutta kantaa pilkkanaan, sillä ne ovat saaneet lisää aikaa, kun taas luonnonsuojelulle koituu yhä enemmän haittaa.
Kun tarkastelemme Euroopan unionin, Euroopan ympäristökeskuksen, laatimia selvityksiä, huomaamme, että ympäristön rappeutuminen jatkuu.
Esitän siis seuraavanlaisen kysymyksen: kun hyväksyitte tänään yhteisön hankkeen Portugalin tukemiseksi, niin oletteko vaatineet siltä luetteloa direktiivin mukaisista suojelualueista?
Arvoisa puhemies, ensimmäisen parlamentaarikkona tekemäni mietinnön aiheena oli juuri se, mistä tänään keskustallaan: ympäristö ja rakennerahastot.
Päädyin tietenkin siihen perusjohtopäätökseen, että rakennerahastoista rahoitettavien toimien ei pidä missään nimessä koskea jäsenvaltioiden ympäristöä ja että tätä tarkoitusta varten on vahvistettava ympäristöllisen ulottuvuuden merkitystä kaikilla unionin politiikkoja koskevilla ohjelmasuunnittelun ja toteuttamisen tasoilla.
Samaa sanon myös tänään. Sanon siis, että päätavoitteemme on aina oltava kestävä kehitys, siis kehitys, joka kunnioittaa ympäristöä ja työskentelee sen hyväksi.
Tästä syystä uskon, että myös tässä suunnassa Euroopan parlamentin pitää päätöslauselmassaan kehottaa komissiota panemaan täytäntöön rakennerahastojen ohjelmia tavalla, joka ottaa huomioon yhteisön ympäristölainsäädännön ja erityisesti direktiivit, jotka koskevat luonnon ekotyyppien ja lintujen suojelua.
Samalla on kuitenkin vältettävä ylilyöntejä, jotta emme siis pysäyttäisi kaikkia ohjelmia ja jättäisi hyväksymättä kaikkea, jos ei ole takeita, että yhtä tai kahta asetusta noudatetaan.
Tämä tuo mieleeni kreikkalaisen sanonnan, että et voi katkaista päätäsi, kun hammasta särkee.
En ehdota lainsäädännön kiirehtimistä.
Päinvastoin ehdotan, että ryhdymme panemaan ohjelmia täytäntöön ja valvomme samalla lainsäädännön täytäntöönpanoa turvaten tietenkin parlamentin ja komission tiedonsaannin.
On tärkeää muistaa, että rakennerahastojen avulla viedään eteenpäin hyvin tärkeitä toimenpiteitä ja toimia, jotka koskevat varsinkin unionin kaikkein ongelmallisimpia maita ja alueita, joiden tarpeet ovat hyvin suuret, kun ne ryhtyvät vaativiin ponnistuksiin kehittyäkseen ja lähentyäkseen kehittyneempiä jäsenvaltioita.
Arvoisa puhemies, meidän tulee lisäksi tietää, että rakennerahastojen avulla viedään monta kertaa eteenpäin ohjelmia, jotka työskentelevät ympäristön hyväksi.
Jos lopetamme poikkeuksetta kaikki nämä ohjelmat syistä, joihin monet kollegat täällä vetoavat, loppujen lopuksi pikemminkin vahingoitamme ympäristöä kuin hyödytämme sitä.
Arvoisa puhemies, ei ole mitään erimielisyyttä siitä, että haluamme noudattaa tätä lakia.
Olin yllättynyt luettuani lehdestäni teitä koskevan lainauksen, jonka mukaan te olette uhannut keskeyttää eurooppalaisen rahoituksen.
Mielestäni se on kohtuutonta verrattuna siihen, mitä me pyrimme saavuttamaan.
Kuten tietänette, Yhdistynyttä kuningaskuntaa koskevassa tapauksessa komissio hyväksyi neuvotteluseminaarissa aikataulun, jolla mahdollistetaan lisäalueiden tarkastelu ja niiden sisällyttäminen luetteloon.
Pariisissa sovittiin aikataulusta, joka sallii tarkistetun luettelon esittämisen heinäkuussa ja toisen neuvottelun lokakuussa 2000.
Edellisen, konservatiivisen hallituksen - Jacksonin puolueen - vuosia kestäneen viivyttelyn jälkeen olemme vakaasti päättäneet täyttää velvollisuutemme hyvässä uskossa Yhdistyneessä kuningaskunnassa ja noudattaa asianmukaista lainsäädännöllistä menettelyä ja neuvotteluja, jotta varmistetaan, että tätä direktiiviä noudatetaan.
Tämä prosessi on nyt saatettu alulle, eikä minulla ole mitään syytä uskoa, että aluerahoitusta varten toimitetut suunnitelmat rikkovat tässä vaiheessa EU:n elinympäristödirektiiviä tai luonnonvaraisista linnuista annettua direktiiviä.
Tämän vuoksi en ymmärrä enkä hyväksy sitä kytkentää, jota tällä päätöslauselmalla pyritään saamaan aikaan.
Olkaamme kuitenkin selkeitä.
Jos komissio kieltäytyy hyväksymästä ohjelmaa - esimerkiksi Merseysidessa - ja heikentää näin kahden miljardin punnan arvoisia investointeja, tai missä tahansa muualla tavoitteen 1 alueella, Cornwall mukaan lukien, mikä koskee viittä miljoonaa ihmistä Yhdistyneessä kuningaskunnassa, se loukkaa itse asiassa - te, komission jäsen, sanoitte tämän -komission vakiintunutta suhteellisuusperiaatetta, nimittäin velvollisuutta omaksua mahdollisimman vähän rajoittava tapa varmistaa yhdenmukaisuus EU:n lainsäädännön kanssa - tässä tapauksessa elinympäristödirektiivin ja luonnonvaraisista linnuista annetun direktiivin kanssa.
Tämän vuoksi keinojen ja päämäärien on oltava tasapainossa.
Lopullisessa analyysissä EU:n lainsäädäntöä koskevat loukkaukset on vietävä Euroopan yhteisöjen tuomioistuimen tarkasteltaviksi.
En voi hyväksyä sitä, että tällainen tasapaino merkitsee köyhimmille ja kaikkein eniten tuen tarpeessa oleville alueille myönnettävien EU:n elintärkeiden määrärahojen keskeyttämistä.
Komissio jäsen Barnier todennäköisesti kertoi tänään teille, komission jäsen Wallström, että kaikki eurooppalaiset ohjelmat pitäisi voida aloittaa ilman tarpeetonta viivästystä, sillä voi olla äärettömän vaikeaa korvata tämä menetetty aika myöhemmin.
Tämän vuoksi pyydän komission jäsentä ottamaan kollektiivisen vastuun rakennerahaston ohjelmien oikea-aikaisen täytäntöönpanon varmistamisesta.
Se on teidän velvollisuutenne kollegion jäsenenä.
Toisin kuin edellinen puhuja, haluaisin onnitella teitä, komission jäsen, teidän uhkauksestanne keskeyttää eurooppalainen rahoitus.
Sen ei pitäisi olla vain tyhjä uhkaus.
Teidän olisi toteutettava se, jos jäsenvaltiot eivät toimi vastuuntuntoisesti.
Tulen jäsenvaltiosta, joka hyötyy eurooppalaisesta rahoituksesta, mutta olen järkyttynyt sen saavutuksista luonnonvaraisista linnuista annetun direktiivin, elinympäristödirektiivin ja useiden muiden direktiivien täytäntöönpanon alalla.
Asukasta kohden meistä tehdään eniten valituksia.
Euroopan komission oli jo aika ryhtyä toimiin ja päättää, että rahoitus on keskeytettävä, jos sääntöjä ei haluta noudattaa.
Olkoonkin, että tällä on vaikutusta omaan maahani.
Jäsenvaltioiden on noudatettava eurooppalaisia sääntöjä.
Edelliset komission jäsenet kirjoittivat Irlannin hallitukselle seuraavasti: jos teillä ei ole luettelossanne suojeltavia alueita, miten me voimme arvioida, onko kansallinen suunnitelmanne sopusoinnussa eurooppalaisten direktiivien kanssa, kun te toimitatte sen?
Teidän on pidettävä tästä kiinni.
Jos jäsenvaltiot eivät ole halukkaita noudattamaan direktiivejä, keskeyttäkää rahoitus.
Kannattaisin teitä sataprosenttisesti.
Arvoisa puhemies, hyvät parlamentin jäsenet, Euroopan unioni rahoittaa liian monia hankkeita ja ohjelmia, jotka eivät täytä perustamissopimusten ja asetusten asettamia kestävän kehityksen ja luonnonsuojelun tavoitteita.
Ja se on helposti todettavissa: toisaalta luovutamme melkein puolet varoistamme maatalouden haltuun totuuden ollessa sen, että rahoitamme jatkuvasti kaikin keinoin tuottavuuteen pyrkivää tehomaataloutta, mutta jätämme huomiotta luonnonmukaisen ja laajaperäisen maanviljelyn.
Toisaalta me taas kulutamme kolmanneksen varoistamme rakennerahastoihin totuuden ollessa sen, että niiden kautta rahoitetut projektit ovat ensimmäisinä rikkomassa elinympäristöä koskevia direktiivejä.
Portugali on hyvä esimerkki tästä asiasta, ja koska se on hyvä esimerkki, se kannattaa selittää hyvin.
Portugalista ei puutu ainoastaan yhteisön kannalta tärkeiden Natura 2000 -verkkoon sisällytettävien suojeltavien alueiden lopullista listaa, vaan myös kaikki pakolliset suunnitelmat, säännöt ja mekanismit jo valittujen kohteiden suojelemiseksi ja hallinnoimiseksi.
Toisin sanoen ne portugalilaiset kohteet, jotka jo kuuluvat Natura 2000 -verkkoon, ovat täydellisesti häikäilemättömien taloudellisten ryhmittymien ja rakentajien armoilla, koska välineet niiden suojelemiseksi puuttuvat.
Vakavin tapaus on matkailualan yritys, jolle on myönnetty lupa toimia Abanon alueella Sintra-Cascaisin puistossa ja johon pyydän komissiota puuttumaan välittömästi.
Kuitenkin, arvoisa puhemies ja hyvät jäsenet, tämän hetken Portugalissa juuri valtio valmistautuu toteuttamaan hankkeita paikoissa, jotka Euroopan unioni on sisällyttänyt tai joita se on sisällyttämässä Natura 2000- verkkoon ja jotkut saavat rahoituksensa rakennerahastoilta.
Valitettavasti se, mitä Portugalissa tapahtuu, ei ole ainutlaatuista, se on vain hyvä esimerkki.
Toivon siis, että komissio käyttäisi laillista toimivaltaansa, eikä hyväksyisi yhteisön kolmannen tukikehyksen rahoittavan yhtään mitään ennen kuin jäsenvaltiot lähettävät Natura 2000 -verkkoa koskevan luettelonsa.
Arvoisa puhemies, tässä keskustelussa on kyse siitä, tarkoittaako EU:n sitoumus kestävään kehitykseen teoriassa todellakin jotain myös käytännössä ja olemmeko tiukan paikan tullen valmiita tekemään joitakin hyvin vaikeita päätöksiä.
Kestävän kehityksen ajatuksena pitäisi olla taloudellisen kehityksen integroiminen ympäristönäkökohtiin.
EU on sitoutunut tähän lukemattomissa sopimuksissa Rion ympäristöalan huippukokouksesta alkaen.
Meidän oman EY:n perustamissopimuksemme 6 artiklassa velvoitetaan meidät tekemään niin - integroimaan nämä politiikat.
Tämän keskustelun ydin koskee taloudellisen kehityksen asettamista vastakkain ympäristövelvoitteiden kanssa.
Joudumme tekemään yhä kovempia ratkaisuja tästä.
Se tulee olemaan erinomainen koe, joka osoittaa, mitä sitoumuksemme kestävään kehitykseen todella tarkoittaa.
Keskustelimme hiljattain täysistunnossa laajalti EU:n politiikkojen yhdenmukaisuudesta.
Monet parlamentin jäsenet painottivat oikeutetusti sitä, miten tärkeää politiikkojen yhdenmukaisuus on, mutta tässä meillä on taas loistava esimerkki politiikan yhdenmukaisuudesta.
Tämän vuoksi vihreät kannattavat erittäin voimakkaasti tätä ympäristövaliokunnan päätöslauselmaa.
Arvoisa puhemies, arvoisa komission jäsen, seurasin puhettanne tarkkaavaisena, mutta en ymmärtänyt sitä täysin.
Aion lukea komission tiedonannon hyvin huolellisesti. Ehkä te voitte auttaa minua ymmärtämään sitä.
Oletteko sitä mieltä, että komissio voi pysäyttää suunnitelmien hyväksynnät, vai onko kyse vain yksittäisten hankkeiden määrärahojen maksamisesta?
Se ei tullut täysin selväksi.
Sallinette minun sanoa pari-kolme asiaa.
Ensinnäkin: mielestäni yhteisöoikeutta on tarkasteltava kokonaisuutena.
Yhteisöoikeudessa määrätään, että jos jokin jäsenvaltio ei pane lainsäädäntöä täytäntöön tai panee sen virheellisesti täytäntöön, valtiota vastaan nostetaan syyte.
Teidän on tehtävä se!
Teidän ei tulisi, jättämällä määrärahat maksamatta, yrittää saavuttaa takaoven kautta sitä, mitä te ette onnistu saavuttamaan syyttein ja asianmukaisin oikeudenkäynnein.
Mielestäni tämä ei ole täysin oikein.
Jos sanotte, että jäsenvaltiot toimivat vastoin yhteisöoikeutta ja loukkaavat yhteisöoikeutta, syyttäkää näitä jäsenvaltioita!
Minun mielestäni on ensinnäkin epäasiallista, että te ette uskalla tehdä sitä, vaan yritätte salaa estää määrärahojen maksamisen, jotta voisitte pakottaa jäsenvaltiot epäsuorasti toimimaan, ja toiseksi se ei minun mielestäni osoita kovinkaan suurta rohkeutta!
Toiseksi: arvoisa komission jäsen, rakennerahaston varoja ei todellakaan myönnetä luonnon vahingoittamiseksi.
Ne myönnetään, jotta luotaisiin uusia työpaikkoja ja kehitettäisiin alueita.
Tämän vuoksi me emme saa saavuttaaksemme jonkin toisen tavoitteen estää tai pysäyttää alkuperäistä tavoitetta, joka on huonommassa asemassa olevien alueiden auttaminen.
Sitä paitsi ei voi olla niin, että yksi komission jäsenistä pöyhkeilee ylimmäksi komission jäseneksi ja sanoo toiselle komission jäsenelle, mitä tämä saa tehdä.
Kukaan meistä ei halua, että luonnonsuojelun hyväksi ei tehdä mitään.
Arvoisa puhemies, arvoisa komission jäsen, ei kuitenkaan käy päinsä, että alueet kärsivät siitä syystä, että jäsenvaltiot eivät ehkä tee jotain!
Myös se on otettava hyvin tarkkaan huomioon tässä yhteydessä!
Arvoisa puhemies, nyt kun kollegani ovat vahvistaneet puheenvuoroissaan keskusteltavana olevan päätöslauselman tarpeellisuuden, sallikaa minun tuoda omassa puheenvuorossani julki kaksi kotimaassani Galiciassa sattunutta tapausta, joiden kaltaisia voi kuitenkin sattua myös muissa Euroopan maissa.
Käytännöllisesti katsoen Ponte Vedran keskustassa ja erityisen hyvällä paikalla merenrannalla sijaitsee suuri kemianteollisuuden kompleksi, jonka muodostavat sellua ja klooria tuottavat julkiset yritykset ENCE ja ELNOSA ja joka saastuttaa vettä ja ilmaa. Tämän se tekee galicialaisten ja espanjalaisten päättäjien suostumuksella väestön protestoidessa jatkuvasti.
Vila Garcia de Arousassa eräälle Euroopan aluekehitysrahaston rahoittamalle aallonmurtajalle on rakennettu 80 000 kuutiometrin suuruiset hiilivetysäiliöt, joiden olemassaolo vaarantaa, joko tavanmukaisen käsittelyn tai kuljetusaluksilla tapahtuvien onnettomuuksien takia, 18 000 henkeä työllistäneen kalastustoiminnan.
Arvoisa puhemies, mielestäni yhteisön ympäristölainsäädännön oikea ja integroitu täytäntöönpano on ehkä suurin haaste, joka jäsenvaltioilla nykyään on edessään.
Valitettavasti kuitenkin ympäristöpolitiikan vaatimuksia ei kunnioiteta ja niitä ei huomioida vaaditusti, kun jäsenvaltioissa laaditaan ja hyväksytään ohjelmia ja suunnitelmia.
Ongelma on vieläkin suurempi, koska sen lisäksi, että yhteisön hyväksymissä ja yhteisön määrärahoilla toteutettavissa hankkeissa ja ohjelmissa rikotaan ympäristölainsäädäntöä, myös yksityisellä ja kansallisella rahoituksella toteutettavissa hankkeissa ja ohjelmissa kierretään ympäristölainsäädäntöä.
Tähän haluankin kiinnittää huomionne: päätöslauselman kohtaan b ja alakohtiin 3 ja 8, joissa tämä asia otetaan huomioon.
Onhan järjetöntä, että kun jäsenvaltioissa pannaan täytäntöön yhteisön ympäristölainsäädäntöä, siihen ei sisällytetä kaikkia suunnitelmia riippumatta siitä, vaativatko ne rahoitusta yhteisöltä tai muualta.
Näin ollen ympäristölainsäädäntöä rikkovien maiden pitää ymmärtää selvästi se viesti, että komissio, jonka haltuun on uskottu yhteisön primäärinen ja sekundaarinen oikeus, turvaa sen, että rakenteilla olevat hankkeet eivät tuhoa ympäristöä.
Ei voida jatkaa röyhkeästi oleellisten ympäristösäännösten rikkomista.
On lopultakin sanottava, mitä jäsenvaltioissa tapahtuu myös siksi, että hyvä politiikka edellyttää avoimuutta, rohkeutta ja totuudenmukaisuutta.
Ja totuus on, että Natura 2000 -ohjelmaa koskevien direktiivien täytäntöönpano on puutteellista sekä omassa maassani että muissa jäsenvaltioissa.
Esimerkiksi samalla, kun Maliakoslahti ja Sperheios-joen vesibiotooppi on otettu mukaan Natura 2000 -ohjelmaan, ehdotetaan vastoin yhteisön asetuksia sillan rakentamista Maliakoslahden ylitse, vaikka voitaisiin löytää vaihtoehtoinen ratkaisu.
Kehotamme komissiota turvaamaan yhteisön ympäristölainsäädännön tehokkaan täytäntöönpanon ja noudattamisen kaikissa suunnitelmissa ja, kuten eräs toinen kollega sanoi, tarvittaessa viemään asian yhteisön tuomioistuimeen, ehdottamaan merkittäviä sakkoja ja olemaan ankara.
Arvoisa puhemies, en voi olla sanomatta alkuun, että on yleisesti tiedossa, että vastapäätä istuva irlantilainen kollegani asuu pääkaupungissa Dublinissa, jossa nämä alueet eivät aiheuta hänelle liikaa vaivaa.
Sanottuani tämän, totean, että kannatan sitä vaikutinta, jota me tarkastelemme täällä tänään, ja kannatan komission mahdollisuutta käyttää rakennerahastoja porkkana tai keppi -lähestymistapana niin, että rohkaistaan ehkä kaikkein tehokkaimmin uppiniskaisia jäsenvaltioita, kuten Irlantia, saamaan asiansa järjestykseen Natura 2000 -alueiden osalta.
Yksikään jäsenvaltio ei ole täyttänyt kaikilta osin esimerkiksi elinympäristödirektiivin vaatimuksia, puhumattakaan siitä, että ne olisivat täyttäneet vaatimukset lainsäädännön velvoittamassa aikataulussa.
Tällä hetkellä komissio ajaa syytettä miltei jokaista jäsenvaltiota vastaan - itse asiassa 12 jäsenvaltiota vastaan - elinympäristödirektiivin nojalla.
12 Euroopan maata on tuotu Euroopan yhteisöjen tuomioistuimen eteen.
Luonnonvaraisista linnuista annettu direktiivi on hieman paremmassa asemassa, sillä 13 maalle on esitetty moite direktiivin noudattamatta jättämisestä 20 vuotta sen hyväksynnän jälkeen.
Näyttää siltä, että tällä hetkellä kuutta valtiota uhkaa rakennerahastojen käyttöä koskevien ehdotusten viivästyminen tai hylkääminen, mukaan luettuina oma maani Yhdistynyt kuningaskunta, tietyt Saksan osavaltiot, Ranska, Ruotsi ja Belgia.
Otin tämän aiheen esille Irlannin senaatissa vasta viime joulukuussa ja mainitsin kaikki ne direktiivit, lähinnä ympäristödirektiivit, joita me emme ole siirtäneet osaksi kansallista lainsäädäntöä määräajassa tai vuosien kuluessa täytäntöönpanon voimaantulon jälkeen.
Perustuslakia koskevat vaatimukset mainitaan Irlannissa usein yhdeksi syyksi.
Kirjallinen perustuslakimme ja sen omistusoikeuksia koskeva suoja on todellakin osoittautunut hyvin vaikeaksi hallitukselle alueiden määrittämistä koskevien monien kysymysten selvittämisessä.
Kun varmistetaan suhteellisuusperiaatteen läheinen noudattaminen, ehdotuksilla käyttää rakennerahastoja tällä tavalla autetaan Irlannin kaltaisia maita keskittymään siihen, mitä niiden itse asiassa tarvitsee tehdä.
Tämän valossa olen ehdottanut huomiseksi 2 ja 3 kohtaan kahta tarkistusta, joilla tekstiin lisätään yksi sana: sen varmistamiseksi, että EU:n rahoittamat ohjelmat eivät vahingoita tai tuhoa "luvattomasti" nykyisiä tai tulevia suojelualueita; ehkä hyväksytte nämä päätöslauselmaesityksen 2 ja 3 kohdassa esitetyt tarkistukset.
Arvoisa puhemies, arvoisa komission jäsen, elinympäristödirektiivin täytäntöönpano aiheuttaa useilla alueilla levottomuutta ja siihen liittyy myös useita suuria vaikeuksia.
Epäselvästi muotoillut soveltamisperusteet ovat myös aiheuttaneet sen, että täytäntöönpano on viivästynyt yli yhdeksän vuotta.
Minun kotiseudullani otettiin käyttöön vuoropuhelumenettely ennen suojelualueita koskevan ilmoituksen antamista.
Menettelyssä tuotiin esille etenkin seuraavat ongelmat.
Pienten ja keskisuurten maatalousyritysten mielestä direktiivillä rajoitetaan viljelysten ja laidunmaiden käyttöä ja hoitamista.
Tämä tarkoittaa epäsuorasti sitä, että kiinteistön arvo alenee.
Direktiivin nykyinen muoto estää kuntia toteuttamasta tärkeitä infrastruktuuritoimenpiteitä.
Jos direktiiviä ei panna täytäntöön, komissio yrittää painostaa jäsenvaltioita uhkauksella pidättää rakennerahaston tukimäärärahat, ja se on varmasti väärä lähestymistapa, sillä jos rakennerahaston tukimäärärahojen maksaminen lopetetaan, koska direktiiviä ei ole pantu täytäntöön, vaarana on myös se, että käynnissä olevat hankkeet kyseenalaistetaan ja näin pysäytetään alueen yleinen taloudellinen kehitys ja asetetaan se kyseenalaiseksi.
Tämä ei varmastikaan voi olla myöskään komission edun mukaista.
On järkevää tarkistaa vielä kerran, onko direktiivi 9243 turvallinen ja selvä, ja viimeistellä se.
Kansalaisilla on oikeus tietää, minkälaisiin seurauksiin heidän on varauduttava.
Omistajan on tiedettävä jo ennen alueilmoituksen antamista, mitkä ylläpitotavoitteet on tarkoitus saavuttaa milläkin ylläpitotoimilla.
Tästä syystä pyydän teitä kannattamaan tarkistustani, jonka olen esittänyt yhdessä Schnellhardtin kanssa.
. (EN) Hyvät parlamentin jäsenet, haluaisin esittää vielä muutaman loppuhuomautuksen.
Nyt ei ole kyse elinympäristödirektiivin täytäntöönpanosta.
On muistettava, että direktiivissä ei ole kyse pyrkimyksistä vaan tuloksista.
Kyse on rakennerahastoja koskevan asetuksen mukaisten velvoitteidemme täyttämisestä, ja ilman näitä luetteloita emme voi varmistaa, että suojelemme tärkeitä luonnonvaraisia alueita rakennerahastojen toimia täytäntöön pantaessa.
Siitä tässä on kyse.
Jos esimerkiksi maassa, josta olemme keskustelleet tänään, on parhaillaan käynnissä 40 hanketta, joilla on vaikutusta suojeltaviin alueisiin, miten voimme tarkistaa sen, jos meillä ei ole asiaa koskevia luetteloita?
Komission velvollisuutena on varmistaa, että näitä alueita suojellaan.
Vastatakseni kysymykseenne tarkoittaako tämä näin ollen sitä, että me emme hyväksy toimintaohjelmia?
Me olemme kohtuullisia.
Me emme halua viivyttää rakennerahastojen toimintaohjelmien hyväksyntämenettelyä, mutta jäsenvaltioiden on sitouduttava ohjelmissa vankasti siihen, että ne toimittavat meille luettelon tiettyyn ajankohtaan mennessä.
Aikataulu on selvä.
Jos ne eivät tee niin, käynnistämme menettelyn maksujen keskeyttämiseksi välittömästi.
Näin olemme tänään päättäneet.
Tehdäkseni tämän täysin selväksi myös jäsen Isler Beguinille tämä tarkoittaa sitä, että Bjerregaardin ja Wulf-Mathiesin yhteisen kirjeen sisältö on yhä voimassa.
Meidän on ymmärrettävä, että tämä merkitsee meille mahdollisuutta täyttää rakennerahastoja koskevan asetuksen mukaiset velvoitteemme.
Tämä on hyvin tärkeä väline.
Toivomme tietenkin, että sen käyttö ei ole välttämätöntä, koska jäsenvaltiot toimittavat meille luettelonsa.
Meidän on toivottava tätä ja ehkä myös rukoiltava sen puolesta.
Olen vastaanottanut yhden työjärjestyksen 40 artiklan 5 kohdan mukaisesti käsiteltäväksi jätetyn päätöslauselmaesityksen.
Keskustelu on päättynyt.
Äänestys toimitetaan huomenna klo 12.00.
(Istunto päättyi klo 12.09.)
Jäsen Maesilla on puheenvuoro menettelyä koskevaa esitystä varten.
Maes (Verts/ALE).
(NL) Arvoisa puhemies, parlamentille ilmoitettiin kirjeenvaihdosta.
Puheenjohtaja Prodi on lähettänyt kirjeen parlamentin puhemies Fontainelle ja arvostellut siinä tiukasti sitä, millä tavalla talousarvion valvontavaliokuntamme hoitaa työtään.
Emme ole tähän mennessä saaneet mitään vastausta puhemies Fontainelta, mutta ymmärrätte varmaankin - teillä puhemiehenä on varmasti sama tunne - että tämä kirje on ollut meille suuri yllätys, kuten voin asian kiertoilmausta käyttäen sanoa.
Puheenjohtaja Prodi on myös kirjoittanut kirjeen oikeusasiamies Södermanille, ja siinä hän on arvostellut sitä, miten Södermanin on hänen mielestään hoidettava virkaansa.
Oikeusasiamies Söderman on vastannut siihen. Meillä on toki hallussamme tämä kirje.
Haluaisimme tietää, mihin toimiin puhemies on ryhtynyt tämän kirjeenvaihdon osalta.
Jäsen Maes, esittämänne asia toimitetaan viipymättä puhemiehen ja puheenjohtajakokouksen käsiteltäväksi.
Geneven yleissopimuksen 50-vuotispäivä - Humanitaarinen oikeus
Esityslistalla on seuraavana neuvoston julkilausuma Geneven yleissopimuksen 50:nnestä vuosipäivästä - humanitaarisesta oikeudesta.
Arvoisa puhemies, arvoisat parlamentin jäsenet, muutama kuukausi sitten vietimme ihmisten suojelua aseellisissa selkkauksissa koskevan Geneven yleissopimuksen 50. vuosipäivää.
50 vuotta sitten 63 maata allekirjoitti neljä yleissopimusta ja kaksi pöytäkirjaa, jotka ovat yhä vieläkin kansainvälisen ihmisoikeuslainsäädännön perustana.
On syytä muistaa, että nämä kansainväliset oikeusvälineet vahvistettiin heti toista maailmansotaa seuranneena aikana, ja ne ilmaisivat tuohon aikaan sitä suurta huolestuneisuutta, joka leimasi tuosta selkkauksesta vielä heikosti toipunutta kansainvälistä omaatuntoa.
Sen jälkeen sattuneet tapahtumat vahvistivat sen, kuinka oikeassa olivat kaikki ne, jotka pitivät oleellisena vahvistaa sota-alueilla olevien oikeuksia, olivatpa he sitten siviilihenkilöitä tai selkkaukseen sekaantumattomia sotilashenkilöitä.
Sotaa käyviltä osapuolilta ryhdyttiin siis vaatimaan uutta, elämänarvoa vahvistavan linjan mukaista käyttäytymisen etiikkaa, joka asteittain vakiintui useita muita aloja koskevaan kansainväliseen oikeussäännöstöön.
Valitettavasti tosiasiat osoittavat sen, että yleissopimusten moraalisesti velvoittava luonne ja niiden täytäntöönpanokeinot eivät vastaa lähimainkaan vaatimuksia niissä tilanteissa, joihin ne tarkoitettiin suojaksi.
Saamme yhä nähdä sotatoimia, joita leimaavat raakuudet, siviilihenkilöiden ja taistelutoimintaan osallistumattomien sotilashenkilöiden oikeuksien täydellinen kieltäminen; monet valtiot tai sotavoimat käyttäytyvät tavalla, joka ei ota huomioon mitään periaatteita ja jolle on luonteenomaista vain tarkoitusten logiikka.
Eikä ole kovinkaan harvinaista havaita siviiliväestön olevan sotilastoiminnan ensisijainen kohde, tapahtuipa se sitten erilaisten terrorismin muotojen tai poliittisen painostuksen kautta.
Toisaalta eräiden selkkausten epätavallinen ulkoinen ilmenemismuoto, erityisesti niiden selkkausten, jotka täyttävät kansalaissodan tunnusmerkit, näyttää toimivan yleistyvänä tekosyynä mitä törkeimmille rikoksille, joita usein tehdään käyttämällä suojana ulkopuolelle suuntautuvan tiedon puuttumista ja eräänlaista poltetun maan politiikkaa, jolla tavoitellaan voittoa hinnalla millä hyvänsä, vaikka kasanmurhankin avulla.
Tällöin erottuvat erityisen selvästi ja entistä järkyttävämpinä kaikki heikoimmassa asemassa oleviin yhteiskunnan ryhmiin kohdistuvat toimet; näiden puolustuskyvyttömyyden vuoksi on jokin aika sitten alistettu kaikenlaisiin epäinhimillisiin käsittelytapoihin lapsia ja vanhuksia, jotka tänään näyttävät olevan tietynlaisten selkkausten keskeisiä uhreja, todennäköisesti jopa tarkoituksella esimerkiksi valittuja.
Tässä päästään nyt myös kysymykseen humanitaarista apua jakavista järjestöistä, joiden toimintaa haittaa usein sotaakäyvien osapuolten sietämätön käyttäytyminen näiden pyrkiessä kyynisesti vain voittamaan aikaa voittojensa lujittamiseksi tai käynnistääkseen vaarassa oleville väestöryhmille tuhoisaksi käyviä kostotoimia.
On tärkeää lujittaa yhä näiden järjestöjen mahdollisuuksia toimia vapaasti, on tärkeää suojella humanitaarisen avun parissa työtään tekeviä.
Juuri tässä kohdassa haluaisin kiinnittää huomiota erityisesti Kansainväliseen Punaiseen Ristiin, jonka kertomuksista lisäksi käy ilmi aivan erityinen toiminta sen hyväksi, että osoitettaisiin, kuinka tarpeellinen on Geneven yleissopimusten oman puitesäännöstön parantaminen.
Jollei tiedotusvälineitä olisi eikä niillä olisi niiden uutta erityistehtävää, jota tämä tiedonvälitys harjoittaa levittäessään tietoa selkkauksista - ja elleivät jotkut niistä olisi luonteeltaan järkyttäviä toimiessaan liikkeellepanevina voimina kansainvälisessä yhteisössä - niin nykyisin eräillä sota-alueilla tilanne olisi vielä pahempi ja rangaistusten välttämisen helppous olisi vieläkin törkeämpää.
Arvoisa puhemies, Euroopan unioni puolustaa ja harjoittaa arvojärjestystä, jonka voi ylpeänä sanoa kuuluvan kansainvälisen yhteisön parhaimmistoon, ja se on voimakkaasti korostanut Geneven yleissopimusten noudattamisen suunnatonta merkitystä.
Ulkosuhteita hoitaessaan unioni edistää näitä samoja arvoja ja varmistaa näin niiden jatkuvan toteuttamisen poliittisessa toiminnassaan.
Sen vuoksi varomme kaikkea, mikä voisi murtaa meitä tällä toiminta-alueella yhdistäviä periaatteita, emmekä ole jättäneet tuomitsematta kansainvälistä ulko- ja turvallisuuspolitiikkaamme harjoittaessamme mitään näiden yleissopimusten loukkauksia.
Näissä tapauksissa pyrimme turvautumaan käytössämme oleviin välineisiin saadaksemme varmasti aikaan painostustoimintaa, joka aikaa myöten voisi tehota.
Tiedämme kyllä usein jääneemme kauas toivotuista tuloksista, mutta vakaa aikomuksemme on jatkaa vastaisuudessakin yhtä päättäväisesti.
Arvoisa puhemies, huolimatta siitä, kuinka törkeästi ja kuinka usein Geneven yleissopimusten ja niiden pöytäkirjojen suojelun kohteina olevia ihmisoikeuksia on loukattu, uskon uuden vuosituhannen pitävän sisällään silti joitakin toivon elementtejä.
Tämä toiveikkuus perustuu oleellisilta osiltaan sellaisen kansainvälisen arvojärjestyksen asteittaiseen vakiintumiseen, jota alkaa jo olla vaikea kätkeä aikansa eläneiden perusteiden kuten kulttuurierojen ja eräiden kansallisten erityispiirteiden taakse.
Tänään kuljemme ilman pienintäkään epäilystä, joskin hitaasti, kohti tätä uutta kansainvälistä arvojärjestystä, jota tiedonvälityksen yleismaailmallisuus edistää ja jota se auttaa lujittumaan yhteiskuntiemme yhteisessä tietoisuudessa.
Kansalaistemme on sisäistettävä tämä toiminta luomalla sisäänsä itsestään toimiva suhtautumistapa toimintoihin, jotka ilmaisevat tänään jo yhteisenä perintönämme pitämiemme perusperiaatteiden halveksuntaa.
Perustamalla sellaisia kansainvälisiä tuomioistuimia, joita tänään on käytössä entisessä Jugoslaviassa tai Ruandassa, otamme edistysaskeleen tehdäksemme elämän entistä vaikeammaksi niille, jotka sysäävät liikkeelle Geneven yleissopimuksien arvoja vastaan suuntautuvia toimia.
Näiden ihmisten on ymmärrettävä, että maailmasta on tullut paikka, jossa rangaistusten välttäminen ei enää ole sääntö.
Jos tämä viesti menee perille, myötävaikutamme varmasti osaltamme siihen, että ihmisoikeussäännöt lujittuvat ja että Geneven yleissopimusten ja niiden pöytäkirjojen suojelun kohteena olevat periaatteet saavat tarvittavaa uskottavuutta ja tehokkuutta.
Onnittelen arvoisaa puhemiestä henkilökohtaisista syistä ja käytän nyt puheenvuoron sosialistiryhmän puolesta tässä keskustelussa.
Neuvosto antoi - meidän mielestämme - tyydyttävän julkilausuman Geneven yleissopimuksista, ja perustelen ensiksi sen, miksi ryhmäni esitti päätöslauselman tästä samasta aiheesta parlamentin viimeisessä täysistunnossa vuonna 1999, päätöslauselman, jota ei sittemmin käsitelty, syistä, jotka eivät varsinaisesti liity tähän asiaan.
Mielestämme on erittäin asianmukaista, että otamme Euroopan parlamentissa kantaa ihmiskunnan oikeussäännöstöä rikastuttaneisiin normeihin, sillä meidän täytyy käyttää hyväksemme kaikki tilaisuudet muistuttaaksemme, että nämä välineet ovat voimassa, ja vahvistaaksemme niitä niiden tarjoaman suojan ja niiden takaamien oikeuksien takia.
Toisena perusteluna esittämämme kaltaisen päätöslauselman hyväksymiselle on se, että suuri osa unionin toimielinten toiminnasta kohdistuu tasapainon ja oikeudenmukaisuuden hakemiseen, mutta nämä käsitteet soveltuvat huonosti tai eivät lainkaan aseellisiin konflikteihin.
Konfliktien pääasiallisiin uhreihin - lapsiin, naisiin, väestöön yleensä - kohdistuu kaikkein pahin uhka ja kärsimys, emmekä voi olla ottamatta heidän suojeluaan yhdeksi toimintamme ensisijaiseksi tavoitteeksi.
Mitä enemmän vastustamme kansainvälisen humanitaarisen oikeuden rikkomista, mitä enemmän muistutamme - kaikkia ulkosuhteidemme tarjoamia mahdollisuuksia hyväksi käyttäen - muille valtioille, että Geneven yleissopimusten ratifioiminen ja kunnioittaminen on välttämätöntä, sitä enemmän autamme kaikkein heikoimpia.
Ja mitä enemmän kärsimystä pystymme torjumaan, sitä vähemmän meidän tarvitsee tehdä jälkeenpäin sodan aiheuttamien suurten vahinkojen korjaamiseksi.
Mitä voimme sitten vielä tehdä parantaaksemme kansainvälisen humanitaarisen oikeuden noudattamista ja vähentääksemme näin uhrien kärsimyksiä?
Voimme esimerkiksi levittää tietoa tästä oikeudesta etenkin yhteiskunnan, nuorison, suurten järjestöjen ja myös asevoimien ja turvallisuusjoukkojen keskuuteen.
Sitäkin välttämättömämpää on lisätä koulutuksen avulla kansalaistemme rauhantahtoa.
Euroopan unionin täytyy tässä asiassa olla rauhan ensimmäinen puolestapuhuja, mutta sen täytyy myös edistää merkittävällä tavalla niiden järjestöjen työtä, joille kansainvälinen yhteisö on antanut tehtäväksi konfliktien uhrien suojelemisen ja heidän oikeuksiensa puolustamisen.
Näistä järjestöistä on syytä mainita Kansainvälinen Punainen Risti.
Kaikkien Euroopan unionin toimielinten täytyy tukea päättäväisesti Kansainvälisen Punaisen Ristin työtä, koska se on yksinkertaisesti sanottuna korvaamatonta.
Lopuksi: mielestäni ei ole hyväksyttävää sanoa, kuten komissio vastasi minulle pari kuukautta sitten, että sillä ei ole toimivaltaa eikä resursseja kansainvälistä humanitaarista oikeutta edistäviin toimiin. Tämä oli komission taholta hyvin byrokraattinen asenne, joka oli sisällöltään kovin erilainen kuin neuvoston asenne sen vastauksessa erääseen toiseen kysymykseen, jossa ilmaisin sille vastaavanlaisen huolen, ja myös hyvin erilainen kuin neuvoston tämänpäiväisessä puheenvuorossaan ilmaisema asenne.

Euroopan unionin toimielimillä - ilman muuta myös komissiolla - on tässä asiassa yleinen vastuu, koska kyse on sellaisten perusarvojen välittämisestä ja tukemisesta, jotka sitä paitsi innoittavat meitä Eurooppa-hankkeessamme.
Arvoisa puhemies, hyvät kollegat, pyydän kaikista näistä syistä teitä tukemaan esitettyä päätöslauselmaa, joka sisältää kaikki sosialistiryhmän viime vuoden lopussa tekemän päätöslauselmaesityksen olennaiset osat.
. (EN) Arvoisa puhemies, 12. elokuuta 1949 on päivä, josta muinaiset roomalaiset olisivat sanoneet, että se pitäisi merkitä punaisella kivellä.
Se oli suuri edistysaskel ihmiskunnalle - ja kuitenkin, vaikka mantereemme tässä osassa on vallinnut rauha, sitä seuranneiden 50 vuoden aikana aseellisissa konflikteissa on kuollut suurempi määrä ihmisiä kuin toisessa maailmansodassa yhteensä.
Emme ole onnistuneet välittämään eteenpäin tuossa konfliktissa saamiamme opetuksia ja omaksumiamme arvoja.
Unionin jäsenvaltiot ovat liian usein olleet konfliktin osapuolia joko tuottamalla ja myymällä aseita, tuottamalla ja levittämällä maamiinoja tai antamalla periksi sille kiusaukselle - erään kuningatar Viktorian aikana maassani eläneen suuren valtiomiehen sanoin -, että ne käyvät sotansa mieluummin kaukana ja, mikäli mahdollista, Jumalan nimeen.
Emme ole onnistuneet varoittamaan sodan ihannoinnin vaaroista omissa yhteisöissämme.
Emme ole onnistuneet varoittamaan rasismin ja muukalaisvihan aiheuttamista ongelmista ja niiden kirouksesta.
Kuitenkin saamme maailmanlaajuisten viestintävälineiden ansiosta televisioistamme jatkuvan muistutuksen ihmisen hirvittävästä julmuudesta toista ihmistä, siis tietenkin myös naisia ja lapsia, kohtaan.
Olemme saaneet nähdä äskettäin entisessä Jugoslaviassa ja nyt Tsetseniassa aseellisen konfliktin hirvittävät seuraukset, ja lisäksi näemme, miten hallitukset pyrkivät tukahduttamaan riippumattomien tiedotusvälineiden näkemykset näistä konflikteista ja miten kehitys kulkee kohti totalitaarista hallintoa.
Jotta Euroopan unionista tulisi arvoihin perustuva yhteisö - jotta meillä olisi todellinen tehtävä uudessa maailmanlaajuisessa hallinnossa, meidän täytyy edistää Geneven yleissopimusten arvoja paitsi omien sotilaidemme ja turvallisuusjoukkojemme keskuudessa myös kansalaisyhteiskunnissamme.
Meidän täytyy edistää pysyvän kansainvälisen rikostuomioistuimen perustamista ja vaatia omia jäsenvaltioitamme allekirjoittamaan ja ratifioimaan yleissopimus.
Meidän täytyy ponnistella rasismin ja muukalaisvihan torjumiseksi.
Parlamentin liberaali- ja demokraattipuolueen ryhmä on ylpeä siitä, että tänään käsittelemiemme mietintöjen esittelijöistä kolme, jäsen Malmström, jäsen Haarder ja paronitar Ludford, ovat pohtineet näitä kysymyksiä ja antaneet parlamentille tänään nämä mietinnöt.
Elämme siinä toivossa, että 1900-luku, jonka Eurooppa hukutti vereen, voisi antaa tietä sellaiselle 2000-luvulle, jolloin ihmiskunta voi käyttää voimiaan, nerokkuuttaan ja innostustaan entistä oikeudenmukaisemman, rauhallisemman ja kestävämmän maailman rakentamiseen.
Arvoisa puhemies, voin lämpimästi yhtyä siihen, mitä edellisissä puheenvuoroissa on sanottu.
Me puhuimme eilen perusoikeuskirjasta, tänään me puhumme ihmisoikeuksista.
Eilen eräässä erinomaisessa puheenvuorossa todettiin, että meillä on moraalinen imperatiivi puolustaa ja kehittää demokratiaa ja ihmisoikeuksia.
Tämän moraalisen imperatiivin todellinen sisältö ja meidän ponnistustemme ja sitoumuksemme todellinen mitta on kuitenkin se, mitä tapahtuu siinä raadollisessa todellisuudessa, jota sodat ja aseelliset konfliktit edustavat.
Niiden luonne on perusteellisesti muuttunut viime vuosisadan aikana.
Humanitaarinen oikeus on se mittatikku, jolla me voimme osoittaa, onko tuo moraalinen imperatiivi meitä vain retorisesti elähdyttävä vai todella tekoja ja toimintaa aikaan saava.
Me kuulemme tänään kosovolaisen Albin Kurtin tapauksesta.
Geneven sopimukset ovat olennaisen tärkeä osa tätä minimitasoa.
Meidän on huolehdittava myös maamiinojen kieltoa koskevan Ottawan pöytäkirjan ja kansainvälisen rikostuomioistuimen peruskirjan ratifioinnin turvaamisesta.
Arvoisa puhemies, vastatessaan hänelle esitettyyn kysymykseen radiohaastattelussa 20. tammikuuta Venäjän Pariisin suurlähettiläs totesi, että venäläiset taistelevat parhaillaan Tsetseniassa terrorismia vastaan ja että myös Eurooppa ja koko maailma kiittävät heitä ymmärrettyään, mistä on kyse.
Itse olen sitä mieltä, että Euroopan parlamentin ei tarvitse kiittää Venäjää.
Mielestäni olisi päinvastoin välttämätöntä, että täällä parlamentissa syntyisi voimakas tuomitseva kannanotto, vahvempi ja selkeämpi, kuin tähän asti on syntynyt, ja että siihen eivät osallistuisi ainoastaan yhteisön toimielimet vaan myös yksittäiset hallitukset.
Muutama päivä sitten sain surullisena ja katkerana seurata, kun maailmalla hyvin arvostettu henkilö, Tony Blair, meni viralliselle vierailulle Moskovaan, ja esitettyään heikonlaisen eikä kovin vakuuttavan vastalauseen Tsetsenian tapahtumista, hän syleili Putinia ja rohkaisi tätä.
Samaan aikaan, kun me juhlimme suurta kansainvälistä ihmisoikeuksia koskevaa tapausta, eli Geneven yleissopimusta, emme voi sulkea silmiämme siltä tosiasialta, että vain lyhyen matkan päässä Euroopasta kaikkia Geneven yleissopimuksen kohtia rikotaan olennaisesti ja konkreettisesti huolimatta Venäjän esittämästä väittämästä, jonka mukaan siellä ei ole sotatilaa, vaan kyse on sisäisestä kriisitilanteesta.
Arvoisa puhemies, muutama päivä sitten Euroopan neuvoston valtuuskunta toi julki hirveitä asioita, kun se palasi Tsetseniasta.
Mikäli todella haluamme, että toimillamme on jotain vaikutusta, meidän pitää huolehtia siitä, että Euroopan parlamentin valtuuskunta menee Tsetseniaan ja että hallitukset sitoutuvat noudattamaan sen päätöslauselman 6 kohtaa, josta kaiketi äänestämme pian ja jonka avulla parlamentti pyytää neuvostoa pitämään huolen siitä, että kolmansien maiden kanssa tehtävä yhteistyö riippuu ihmisoikeusraporteista.
Meidän pitää pyytää kaikilta Euroopan mailta edes vähäisintä johdonmukaisuutta, mikäli haluamme ryhtyä vakavaan taisteluun ihmisoikeuksien puolesta.
Arvoisa puhemies, haluan aloittaa pyytämällä anteeksi ensimmäisen puhujamme, lordi Bethellin, puolesta.
Hänelle on ehkä sattunut jotakin, sillä hän on yleensä hyvin tunnollinen, mutta hän ei ollut täällä läsnä tänä aamuna, joten minä oikeastaan otan nyt hänen tehtävänsä ensimmäisenä puhujana.
Arvoisa puhemies, kiitokset puheenjohtajavaltio Portugalin julkilausumasta ja kiitokset myös komission julkilausumasta.
Haluan kiittää puheenjohtajana toimivaa Portugalia, koska tällä viikolla on käynyt ilmi, että sen edustajat ovat läsnä lähes kaikissa tärkeissä keskusteluissa.
Niin ei ole ollut kaikkien puheenjohtajavaltioiden tapauksessa, mutta portugalilaiset toimivat niin, ja mielestäni meidän on hyvä kiittää heitä siitä.
Arvoisa puhemies, Geneven yleissopimus on nyt ajankohtaisempi kuin koskaan, erityisesti kun tarkastelemme, millaisiin tilanteisiin olemme joutuneet viime vuosina.
Kosovossa ajettiin satoja tuhansia ihmisiä kodeistaan, koska he eivät edustaneet toivottua kansallisuutta.
Samaa on tapahtunut 1990-luvun alusta lähtien koko entisessä Jugoslaviassa.
Serbejä on karkotettu Kroatiasta, kroaatteja Serbiasta, serbejä ja kroaatteja joistakin osista Bosniaa, ja Bosniassa joutui muslimiväestö liikkeelle. Tämän kaiken ovat toteuttaneet näiden osavaltioiden sotilasyksiköt.
Tämä kuva on nyt jäänyt mieliimme hyvin selkeänä, koska tämä tapahtui Euroopassa. Kuva on silmissämme sitäkin selkeämpi, koska se muistuttaa meitä 1930-luvun vaikeista ajoista ja niitä seuranneesta kauheasta sodasta.
Sellaista ei saa enää koskaan tapahtua.
Se oli tavoitteena Euroopan sodanjälkeisessä politiikassa.
Siten syntyi eurooppalainen yhteistyö ja myös Geneven yleissopimus.
Ajattelimme pitkään, että Eurooppa säästyisi tällaisilta onnettomuuksilta ja että olisimme luoneet riittävästi keinoja tällaisten väkivaltaisten katastrofien välttämiseksi.
Kävi ilmi, että niin ei ole.
Jugoslavia osoitti, että Eurooppa on haavoittuva niin kauan kuin unioni rajoittuu Länsi-Eurooppaan.
Euroopan unionimme tehtävänä on laajentaa luomamme järjestelmä koko Eurooppaan, ja tämä ennen kaikkea rauhan säilyttämisen puolesta.
Yhtä tärkeää on tarkastella meitä ympäröivää maailmaa.
Tsetseniassa väestö joutuu kärsimään Venäjän armeijan ja terroristien välisestä taistelusta.
Aasiassa, erityisesti Burmassa, kokonaisia väestöryhmiä ajetaan sotilaallista väkivaltaa käyttäen heidän perinteisiltä alueiltaan.
Indonesiassa, Timorissa, mutta myös Molukeilla, on ajettu satoja tuhansia ihmisiä kodeistaan jälleen armeijan aktiivisella tuella.
Sudanissa maan eteläosan väestö on joutunut pakenemaan maan pohjoisosan vallanpitäjiä, eikä siellä noudateta sotatilalakeja.
Afrikan suurten järvien alueella hutujen ja tutsien ennen kaikkea etninen taistelu on ajanut miljoonia ihmisiä pakosalle.
Kansalliset sotilasyksiköt pikemminkin ahdistelevat kuin suojelevat heitä.
Etiopian ja Eritrean raja-alueilla käydään eräänlaista unohdettua sotaa, jossa hallitukset taistelevat tarkasta rajasta ja jonka aikana on samalla karkotettu lähes satatuhatta etiopialaista Eritreasta ja eritrealaista Etiopiasta.
Kukaan ei tunnu näkevän tätä ongelmaa.
Tämä oli vain rajallinen kuvaus niistä ongelmista Euroopassa ja sen ulkopuolella, joiden vuoksi Geneven yleissopimus on kirjoitettu.
Geneven yleissopimuksen 50. vuosipäivä on oikeastaan verellä kirjoitettu, jos otamme huomioon nämä katastrofaaliset tosiasiat.
Samalla Geneven yleissopimus on myös myönteinen jalansija, koska meillä on sopimus asioiden esiin tuomiseksi ja koska myös myönteisiä asioita on kerrottavana.
Myönteinen asia on Euroopan unionimme, jossa - lainatakseni Mitterrandia, joka puhui täällä - on 400 vuotta kestäneiden sotien jälkeen vallinnut rauha nyt yli 40 vuotta.
Siihen ovat vaikuttaneet suuret poliitikot, jotka ovat tulleet meidän piiristämme, ja ennen kaikkea juuri meidän piiristämme.
On siis olemassa ratkaisu kaikkiin niihin kansainvälisen oikeuden ongelmiin, joihin Geneven yleissopimus liittyy, ja toimintamme on päivittäinen osoitus tästä ratkaisusta, kun 15 kansallisuutta tekee rauhanomaista yhteistyötä Euroopan parlamentissamme.
Emme saa sulkea silmiämme kärsimyksiltä ympärillämme, mutta meidän täytyy olla samalla kiitollisia siitä, että voimme Länsi-Euroopassa elää rauhassa ja voiden hyvin ja että voimme toivoa, että tämä rauha ja hyvinvointi sekä väkivallan päättyminen saavuttaa koko maailman ihmiset Itä-Euroopassa, Kaakkois-Euroopassa, Aasiassa, Afrikassa ja kaikkialla, missä se on todella tarpeen.
Kun puhun tänään, Geneven ihmisoikeuksien suojelua sodan aikana ja sen jälkeen koskevan yleissopimuksen 50-vuotispäivänä, minun ikävä velvollisuuteni on sanoa, että tämä sopimus on häväisty omassa maanosassamme.
Se, mitä viime vuosina on tapahtunut Balkanilla, jossa yritettiin "harkitsematta, häpeämättä", kuten eräs johtava kreikkalainen runoilija sanoo, oikaista vääryys tuhansilla muilla vääryyksillä, on tehnyt tästä sopimuksesta pelkän kauniisti kirjoitetun kirjallisen tekstin ilman sisältöä.
Koimme äskettäin valtavan humanitaarisen katastrofin väitetyn humanitaarisen väliintulon kautta.
Saimme todistaa valtavan pakolaisvirran synnyn ja samaan aikaan näimme, että pommitettiin sairaaloita ja lähetystöjä ja että sotatoimet kohdistuivat siviileihin. Balkanin niemimaa toipuu vielä monia vuosia rankaisemisestaan ja pommitusten aiheuttaman ekologisen katastrofin surullisista seurauksista.
Mitä tulee sopimuksen toiseen otsakkeeseen ja erityisesti 13 ja 14 artiklaan, joissa puhutaan vammautuneiden, sairaiden, vanhusten, lasten ja raskaina olevien suojelemisesta sodan seurauksilta, on todellakin syytä tarkastella lähemmin Kosovoa ja sitä, mitä YK:n asiaa koskeva raportti on paljastanut.
Lähes 50 prosenttia keskosina syntyvistä menehtyy.
Syntyvät lapset eivät kehity normaalilla tavalla aliravitsemuksen vuoksi.
Keskenmenot ovat lisääntyneet räjähdysmäisesti.
Monet naiset kuolevat riittämättömän hoidon vuoksi klinikoilla, joilla ei ole sähköä, lämpöä eikä vettä.
Paras tapa juhlia Geneven sopimuksen 50-vuotispäivää on siis vahvistaa unionin demokraattista ja poliittista luonnetta, jotta se voisi näytellä ratkaisevampaa roolia kansainvälisellä näyttämöllä ratkaistaessa mitä tahansa erimielisyyksiä rauhanomaisin keinoin ja kunnioittaen ihmisoikeuksia sekä kunnioittaen ennen kaikkea sitä, mitä tässä oikeasti hienossa Geneven sopimuksessa sanotaan.
Arvoisa puhemies, Punaisen Ristin / Punaisen Puolikuun symboli tuo tullessaan toivoa maailman taistelukentille.
Voisin kenties sanoa, että minulla on erityinen syy juhlistaa näitä yleissopimuksia, koska yksi sukuni jäsenistä perusti Ison-Britannian Punaisen Ristin.
Asiaa koskevan yleissopimuksen 1 artiklan b kohdassa kielletään ottamasta panttivankeja.
Yleismaailmallisen islamilaisten maiden ihmisoikeuksien julistuksen 23 artiklassa todetaan, että ketään ei saa pakottaa lähtemään asuinmaastaan tai karkottaa sieltä summittaisesti.
Maailmassa on miljoonia kärsiviä ihmisiä.
Tämänpäiväiset puhujat Graham Watsonista alkaen ovat jo todenneet tämän.
Meidän täytyy kuitenkin ajatella vain muutamia ihmisiä ymmärtääksemme toden teolla hirveydet ja kärsimykset.
Muistamme, että Irak miehitti Kuwaitin 20. elokuuta 1990 yksipuolisessa hyökkäyksessä, joka tuomittiin yleisesti.
Yhdeksän vuotta myöhemmin Irak ei ole vieläkään vapauttanut yli 600:aa sotavankia tai antanut tietoa heidän kohtalostaan.
Irak on pelottava vihollinen.
UNSCOM on tuhonnut 38 000 kemiallisten aseiden ammusta, 690 tonnia kemiallisten aseiden agensseja, 3 000 tonnia kemikaalien esiasteita, 48 Scud-ohjusta sekä biologisia aseita valmistavan tehtaan, jonka oli määrä tuottaa jopa 50 000 litraa pernaruttoa, botuliinitoksiinia ja muita agensseja.
Sen kyvylle saada pahaa aikaan vetää vertoja ainoastaan sen päättäväisyys olla löytämättä kateissa olevia vankeja.
Se on yhdeksässä vuodessa antanut tietoja vain kolmen mapillisen verran.
Kun keskustelemme tänä iltapäivänä Irakista, emme saa unohtaa kateissa olevia kuwaitilaisia sotavankeja.
Emme saa poistaa talouspakotteita niin kauan kuin heidän kohtalonsa on epävarma.
Arvoisa puhemies, hyvät kollegat, arvoisat komission jäsenet ja arvoisa neuvoston puheenjohtaja, en voi muuta kuin iloita siitä, että neuvosto on läsnä tässä keskustelussa.
Yhdyn täysin neuvoston puheenjohtajan juuri lausumiin rohkaiseviin sanoihin.
Minun on kevennettävä sydäntäni ja sanottava, että - ehkä neuvoston puheenjohtaja ei tiedä, että tämä ei ole ainoa kerta, kun puhumme ihmisoikeuksista ja kansainvälisestä oikeudesta tässä parlamentissa - on harmillista, että neuvosto ei ole useinkaan paikalla, kun meillä on aina torstaisin iltapäivällä keskustelu ajankohtaisista aiheista.
Olen siitä hyvin pahoillani.
Haluan tänään kuitenkin käyttää tilaisuutta hyväkseni ja kiinnittää jälleen teidän huomionne, arvoisa neuvoston puheenjohtaja, Serbian vankiloissa viruvien kosovolaisten vankien kohtaloon.
Parlamentti on heinäkuussa tapahtuneesta virkaan astumisestamme lähtien kiinnittänyt julkisen mielipiteen huomion kolmeen otteeseen näiden vankien kohtaloon ja myös pyytänyt neuvostoa toimimaan tässä asiassa.
Kosovon tilanne huononee huomattavasti myös siksi, että albaanit ovat huolissaan maanmiestensä kohtalosta Serbian vankiloissa.
Järjettömyys lisääntyy Serbiassa.
Viime maanantaina albanialainen opiskelijajohtaja Albin Kurti tuomittiin 15 vuoden vankeusrangaistukseen pelkästään siitä syystä, että hän oli järjestänyt ensiapukursseja pommitusten jälkeen.
Siitä oli kuulemma hyötyä UCK:lle!
Sehän on järjetöntä!
Samalla ihmiset ovat edelleen hyvin levottomia vankiloissa viruvien kohtalosta.
On olemassa kertomuksia siitä, että vankiloissa kidutetaan vankeja.
Samalla Miloeviæin valtakoneiston serbioppositioon kohdistama sorto lisääntyy.
Arvoisa neuvoston puheenjohtaja, haluaisin vielä kerran pyytää teitä tarkastelemaan päätöslauselmia, jotka parlamentti on hyväksynyt kolmeen kertaan, ja haluaisin kysyä teiltä, mitä aiotte tehdä tälle asialle.
. (DE) Arvoisa puhemies, hyvät kollegat, ihmisoikeudet ovat yksilön oikeuksia, jotka ovat esivaltiollisina ja ihmisille erottamattomasti kuuluvina oikeuksina tai normeina löytäneet tiensä kansallisiin perustuslakeihin ja kansainvälisen oikeuden sopimuksiin.
Ne kattavat henkilökohtaiseen ja poliittiseen vapauteen liittyvät oikeudet sekä sosiaaliset ja taloudelliset perusoikeudet.
Ihmisoikeusaate on yksi ylevimmistä ihmiskunnan koskaan esittämistä aatteista; se on keskitysleireistä ja kulakkien kokemuksista viime vuosisadalla kummunnut aate.
Ihmisiä kiehtoo tässä aatteessa juuri se, mikä tekee heistä inhimillisiä olentoja ja saa heidät tiedostamaan, että he ovat arvokkaita, ainutlaatuisia, vapaita ja tasavertaisia kaikkien muiden ihmisten kanssa.
Aatteen levinneisyys osoittaa, kuinka suuri tämän ihmiskuvan valovoima on; huoli ihmisarvosta muodostaa koko ihmisoikeuspolitiikan ytimen.
Teoreettisten oikeuksien ja todellisen tilanteen välillä ammottaa kuilu vielä 50 vuotta ihmisoikeuksien yleismaailmallisen julistuksen jälkeen.
Demokraattisissa järjestelmissä elävien ihmisten määrä on tosin suurempi kuin koskaan, ja ihmisoikeudet tiedostetaan entistä paremmin, mutta niitä ei yleisesti ottaen toteuteta eikä kunnioiteta vieläkään koko maailmassa läheskään riittävästi.
Ihmisoikeuksien kunnioittaminen on erityisen tärkeää - ei ainoastaan moraalisista vaan myös poliittisista syistä.
Siitä ovat esimerkkeinä poliittiset vangit, naisten perusoikeuksien loukkaaminen, lapsisotilaat, liian monet toimeentulorajan alapuolella elämään joutuvat köyhät ihmiset, taloudellinen riisto, monien ihmisten elinehtojen katoamiseen johtava ympäristön tuhoaminen sekä siviilien joukkomurhat aseellisissa konflikteissa.
Tilanne muistuttaa noidankehää.
Ei voida saavuttaa pysyvää taloudellista hyötyä, jos ihmisoikeuksia ei kunnioiteta ja jos oikeus- ja perustuslakivaltion takeet puuttuvat.
Ihmisoikeuksien laiminlyönti tuo tullessaan rauhattomuuden uhkan ja lisäksi myös taloudellisen ja sosiaalisen taantumuksen uhkan.
Kun kehityksen spiraali lähtee kiertymään alaspäin, ihmisoikeustilannekin heikkenee.
Ihmisoikeuksien kunnioittaminen on olennaisen tärkeää konfliktien ehkäisemisessä ja rauhan lujittamisessa.
Polkemalla ihmisoikeuksia valetaan perustaa huomisen konflikteille.
Hallitukset, jotka ovat demokratian pohjalta tilivelvollisia, huolehtivat yleensä paremmin kansansa hyvinvoinnista.
Ensisijaisena tekijänä onkin demokratian edistäminen ja myös siihen liittyvät suvaitsevaisuuden ja moniarvoisuuden periaatteet; moniarvoisuus ei kuitenkaan perustu arvotyhjiöön, vaan saa vaikutteensa juuri ihmisoikeuksista.
On aivan sama, tuhotaanko ihmisiä rodun vai yhteiskuntaluokan nimissä.
Ihmisten alistamiselle ei ole poliittisia perusteita riippumatta siitä, onko alistajana äärioikeisto vai äärivasemmisto.
Globaalistuneessa maailmassa ihmisoikeudet eivät enää ole maan sisäinen asia. Ihmisoikeuksien maailmanlaajuistumisen yleistä tunnustamista on sen vuoksi lujitettava entisestään.
Ihmisoikeudet ovat jakamattomia.
Ihmisoikeuksien yleismaailmallisuus osoittaa, että niiden toteuttamisesta on tullut edistyksen, sivistyksen ja kulttuurin mittapuu politiikassa ja yhteiskunnassa.
Euroopan unionin on maailmanlaajuisena toimijana otettava ihmisoikeudet paremmin huomioon sekä sisä-, että ulkoasioissa tehostamalla ihmisoikeuspolitiikkaansa.
Sen on osoitettava olevansa yhteisten arvojen yhteisö.
Sen on toimittava ulko- ja turvallisuuspolitiikassa ja kehitysyhteistyöpolitiikassa ennalta ehkäisevästi ja reaktiivisesti määräämällä pakotteita, esimerkiksi avustusten keskeyttämisen.
Maailmanlaajuisen ihmisoikeuspolitiikan merkitys yhtenä ulkopolitiikan keskeisistä tehtävistä kasvaa näin ollen entisestään.
Vastuullisen ihmisoikeuspolitiikan tehostaminen on kuitenkin aloitettava omasta lähiympäristöstä.
Demokraattien, jotka ottavat vaikutteita ihmisoikeuksista ja jotka haluavat kannattaa ja toteuttaa perusoikeuksia perustuslaeissaan, on osoitettava poliittisessa kamppailussa, että he haluavat ponnistella äärioikeistolaisuuden ja äärivasemmistolaisuuden torjumiseksi, jotta mitkään syyt eivät voisi johtaa ihmisoikeuksien loukkauksiin, ja tässä meidän on uskoakseni tehtävä kaikille tahoille selväksi, että ihmisoikeuksia ei mielestämme voida missään määrin käyttää oikeuttamaan tiettyjä poliittisia järjestelmiä, vaan tässä on kyse ihmisen yksilöllisistä oikeuksista ja ihmisarvosta, eikä ihmisoikeuksien loukkaamisen oikeuttamista poliittisin perustein voida tästä syystä hyväksyä millään tavalla eikä missään kehitysvaiheessa.
Tämä tarkoittaa näin ollen, että demokraatit yhdessä vastustavat tällaisessa perusluonteisessa yhteisymmärryksessä kaikkia ääriliikkeitä, ei vain oikeistoon, vaan myös vasemmistoon kuuluvia.
Arvoisa puhemies, arvoisa neuvoston puheenjohtaja, suhtaudun myönteisesti neuvoston tänä aamuna antamaan julkilausumaan, mutta vaikka yhdynkin puheenjohtajan näkemyksiin, meidän pitäisi esittää seuraava kysymys: mitä EU ja sen jäsenvaltiot tekevät ilmentääkseen näitä kiitettäviä periaatteita?
Olen samaa mieltä jäsen Martínezin kanssa, kun hän korosti, että on tärkeää suojella ja tukea uhreja asianmukaisesti.
Meidän täytyy kuitenkin myös ryhtyä toimiin, jotta uhreja olisi vastaisuudessa vähemmän.
Tämä voidaan varmistaa siten, että välitämme niille, jotka ovat syyllistyneet rikoksiin ihmisyyttä vastaan, selkeän viestin siitä, että he joutuvat edesvastuuseen pahanteostaan.
Tuomioistuimet, joissa käydään parhaillaan oikeudenkäyntejä Balkanin julmuuksiin syyllistyneitä vastaan, välittävät yhden selkeän viestin.
Lisäksi, vaikka tapaus Pinochet Yhdistyneessä kuningaskunnassa päättyikin jonkinlaiseen fiaskoon, siinä oli myös jotakin myönteistä.
Ylähuoneen uraauurtava päätös on yksi osoitus siitä, miten maat voivat kertoa niille, jotka syyllistyvät rikoksiin ihmisyyttä vastaan, että he eivät ole piilossa missään.
Vaikka jotkin näistä asioista ovatkin myönteisiä, on tehtävä vielä enemmän.
Niistä on jatkettava eteenpäin, ja kansainvälisen rikostuomioistuimen perustaminen olikin merkittävä edistysaskel ihmisoikeuksien saralla.
Se ei kuitenkaan ole juuri muuta kuin latteuksien julistus ja tyhjiä korulauseita, ellei sen perussääntö tule voimaan.
Tämä edellyttää, että 60 jäsenvaltiota ratifioi sen, ja seitsemästä perussäännön ratifioineesta valtiosta valitettavasti vain yksi on EU:sta, nimittäin Italia.
Sanoisin neuvostolle ja sen puheenjohtajalle tänä aamuna seuraavaa: jos haluatte varmistaa, että humanitaarista oikeutta rikkovat henkilöt joutuvat edesvastuuseen; jos haluatte välittää selkeän viestin; jos haluatte tulevaisuudessa välttyä uhreilta, teidän pitäisi aloittaa puheenjohtajakaudellanne kampanja ainakin EU:n jäsenvaltioissa.
Niiden täytyy ratifioida Rooman perussääntö, ja teidän pitäisi käyttää kaikkea sitä vaikutusvaltaa, joka teillä on muualla maailmassa, jotta saavuttaisimme tuon 60 valtion maagisen tavoitteen ja jotta kansainvälisen rikostuomioistuimen perussääntö tulisi voimaan.
- (DA) Arvoisa puhemies, yhdyn täysin neuvoston selvitykseen, jonka mukaan Geneven yleissopimukset ovat olleet hyvin merkittävä etappi humanitaarisen lainsäädännön kehityksessä.
Olen myös samaa mieltä siitä, että yleissopimukset ovat nykyään aivan yhtä tärkeitä kuin 50 vuotta sitten.
Sallikaa minun käyttää tilaisuutta hyväkseni ja antaa täysi tunnustus siitä suuresta panoksesta, jonka Kansainvälinen Punainen Risti ja muut hyväntekeväisyysjärjestöt antavat niin Geneven yleissopimuksissa ilmaistuja humanitaarisia periaatteita koskevan tiedon levittämisessä kuin sodan uhrien tukemisessakin kaikkialla maailmassa.
Käsitykseni mukaan Geneven yleissopimuksiin liittyy nykyään kaksi pääongelmaa.
Ensiksikin, periaatteiden ja niiden noudattamisen välillä vallitsee kuilu, ja toiseksi, yleissopimukset eivät kata joitakin olennaisia asioita.
Sallikaa minun kuvata jatkuvasti syvenevää kuilua yleissopimusten periaatteiden ja niiden todellisen noudattamisen välillä sillä, että viimeisen kymmenen vuoden aikana puhjenneissa konflikteissa surmansa on saanut kymmenen kertaa suurempi määrä siviilejä kuin sotilaita.
Tämä suhde on päinvastainen kuin ensimmäisessä maailmansodassa.
Periaatteiden ja niiden noudattamisen välisen kuilun syveneminen johtuu mielestäni siitä, että sodan luonne on muuttunut viimeisen viidenkymmenen vuoden aikana.
Entistä useampia sotia käydään anarkistisissa oloissa, joissa ei ole vakaita rakenteita ja joissa sodan runtelemat alueet eivät ole minkään hallituksen valvonnassa.
Maailma on saanut todistaa, että myös sellaiset sodat ovat lisääntyneet, joissa siviileihin on tarkoituksella kohdistettu aseellisia hyökkäyksiä ja joissa sodan tarkoituksena on ollut tiettyjen yhteiskuntaryhmien hävittäminen.
Tällaisissa tilanteissa uhreille suunnattu humanitaarinen apu ei ole tietenkään tervetullutta ja tämä saattaa maailman erittäin pulmalliseen tilanteeseen.
Toisena ongelmana on, että Geneven yleissopimuksissa ei käsitellä humanitaaristen toimijoiden työtä tarpeeksi.
Vaikka Geneven yleissopimukset sisältävätkin määräyksiä, jotka koskevat oikeutta myöntää humanitaarista apua kriisitilanteissa, siinä kuitenkin todetaan, että tämä oikeus vaatii asianosaisen valtion hallituksen suostumuksen.
Tilanne on tällainen erityisesti silloin, kun kyse on valtion sisäisistä konflikteista.
Humanitaarisen avun antamisen periaatetta tai kansainvälisen yhteisön oikeutta tukea apua tarvitsevia ihmisiä ja huolehtia heistä, jos valtio ei pysty tekemään - tai ei halua tehdä - sitä itse, ei sen vuoksi käytetä maailmanlaajuisesti.
Tämä on humanitaaristen periaatteiden vakava loukkaus ja joissakin tapauksissa kohtalokas laiminlyönti, joka on aiheuttanut monien sodanuhrien kuoleman.
Vieraillessani helmikuun alussa Tsetseniassa pääasiana oli nimenomaan kysymys siitä, että humanitaariset avustusjärjestöt saisivat normaalit yhteydet alueelle.
Käsitykseni mukaan tärkeä kysymys tällä hetkellä on se, missä määrin olosuhteet vaativat Geneven yleissopimusten tarkistamista ja miten se pitäisi tehdä.
Uskoakseni meillä on kaksi valintamahdollisuutta, jotka eivät sulje pois toisiaan.
Ensimmäinen niistä on yleissopimusten muuttaminen siten, että ne vastaisivat paremmin nykyisiä monimutkaisia kriisejä, esimerkiksi niin, että niihin sisällytettäisiin oikeus myöntää humanitaarista apua sitä tarvitseville.
Toinen mahdollisuus on varmistaa, että noudatamme todellakin niitä humanitaarisia periaatteita, joista Geneven yleissopimuksissa on päätetty, esimerkiksi parantamalla niiden soveltamismekanismeja.
Ensimmäinen valintamahdollisuus, jonka mukaan meidän olisi arvioitava uudelleen yleissopimusten sisältöä kaikkien niissä esiintyvien aukkojen täyttämiseksi, on monimutkainen ja vaarallinen vaihtoehto. Se on monimutkainen, koska sodankäynti muuttuu jatkuvasti, ja vaarallinen, koska emme voi sulkea pois sitä, että jos ryhdymme uudelleen neuvottelemaan yleissopimuksista, voi olla, että emme pääse niistä enää yksimielisyyteen.
Sallikaa minun kuitenkin tehdä selväksi, että kannatan täysin sellaisen periaatteen hyväksymistä, jonka mukaan humanitaarista apua voidaan antaa kaikissa tilanteissa ja jonka mukaan vahvistamme hädänalaisten oikeutta ottaa vastaan humanitaarista apua.
Toisesta valintamahdollisuudesta, toisin sanoen siitä, että olemassa olevien periaatteiden parempi noudattaminen on varmistettava, olen sitä mieltä, että lainrikkojien asettaminen oikeudelliseen vastuuseen on yksi parhaita vaihtoehtojamme, ja sitä on käytettävä hyväksi.
Geneven yleissopimuksiin on kirjattu valtioiden velvollisuus saattaa sotarikolliset oikeudelliseen vastuuseen, mutta se ei selvästikään riitä.
Yhdyn sen vuoksi täysin siihen vaatimukseen, jonka mukaan ICC:tä (International Criminal Court), kansainvälistä rikostuomioistuinta, koskeva perussääntö on hyväksyttävä mahdollisimman pian.
Se on tuotu esille myös tämänpäiväisessä keskustelussa.
Kannatan komission puolesta sitä, että meidän pitää tehdä yhteistyötä, jotta saisimme tämän tehtävän ratkaistua ja jotta se saataisiin oikeudellisesti määritellyksi.
Paljon kiitoksia, komission jäsen Nielson.
Olen ottanut vastaan neljä työjärjestyksen 37 artiklan 2 kohdan mukaisesti käsiteltäväksi jätettyä päätöslauselmaesitystä.
Keskustelu on päättynyt.
Äänestys toimitetaan torstaina.
Ihmisoikeudet, rasismi, muukalaisviha ja antisemitismi
Esityslistalla on seuraavana yhteiskeskustelu seuraavista mietinnöistä:
Malmströmin laatima ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan vuosittainen mietintö (A5-0060/2000) kansainvälisestä ihmisoikeustilanteesta ja Euroopan unionin ihmisoikeuspolitiikasta 1999 [11350/1999 - C5-0265/1999 - 1999/2002(INI)];
Haarderin laatima kansalaisvapauksien ja -oikeuksien sekä oikeus- ja sisäasioiden valiokunnan vuosittainen mietintö (A5-0050/2000) ihmisoikeuksien toteuttamisesta Euroopan unionissa (1998-1999) [11350/1999 - C5-0265/1999 - 1999/2001(INI)];
Ludfordin laatima kansalaisvapauksien ja -oikeuksien sekä oikeus- ja sisäasioiden valiokunnan mietintö (A5-0049/2000) rasismin ja muukalaisvihan torjunnasta Euroopan unionissa [KOM(1999) 268 C5-0310/1999 + C5-0015/2000 -1999/2205(COS)];
Belderin laatima ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan mietintö (A5-0055/2000) komission tiedonannosta rasismin, muukalaisvihan ja antisemitismin vastustamisesta jäsenyyttä hakeneissa maissa [KOM(1999) 256 C5-0094/1999 -1999/2099(COS)].
. (SV) Arvoisa puhemies, nyt on kulunut 50 vuotta siitä, kun hyväksyimme ihmisoikeuksien yleismaailmallisen julistuksen.
Toisen maailmansodan kauhujen jälkeen monet tunsivat vahvaa toivoa paremmasta maailmasta ja inhimillisemmästä tulevaisuudesta.
Valitettavasti toiveet ovat monessa suhteessa romuttuneet.
Huomattava osa maapallon väestöstä elää edelleenkin sorron alaisena vailla monia perusoikeuksia.
Luemme päivittäin kertomuksia julmista loukkauksista, jotka kohdistuvat sukupuoleen, uskontoon, taustaan, poliittiseen kantaan, seksuaaliseen suuntaukseen ja niin edelleen.
Euroopan yhteisö perustettiin ehkäisemään toisen maailmansodan vastenmielisten tapahtumien toistuminen.
EY:stä ei muodostunut pelkkää taloudellista yhteisöä, vaan tärkeä arvoyhteisö, joka perustuu juuri ihmisoikeuksien kunnioittamiseen.
Tähän perustuvat sekä sisäasiat että ulkopolitiikka.
Näiden oikeuksien edistäminen on aina ollut yksi Euroopan parlamentin tärkeimmistä tehtävistä.
Tämä työ on muuttunut vuosien saatossa entistä tärkeämmäksi.
Kukaan ei voi olla huomaamatta sitä työtä, jota muun muassa parlamentti tekee asian hyväksi.
EU harjoittaa monessa mielessä hyvää ihmisoikeuksiin liittyvää politiikkaa, mutta se on valitettavasti liian "rönsyilevää" ja epäyhtenäistä.
EU tarvitsee sen vuoksi pikaisesti koordinoitua, strategista ja johdonmukaista politiikkaa tässä asiassa.
Ensimmäinen hyvä askel oli neuvostolta viime vuoden lokakuussa saatu raportti.
Se oli myönteinen raportti, jota parlamentti oli odottanut useita vuosia, ja toivomme, että se laaditaan säännöllisesti.
Se on tärkeä, mutta siinä on useita puutteita, ja sitä on täydennettävä.
Olen sitä mieltä, että osa näistä puutteista johtuu rakenteellisista esteistä ja juuri EU:n yhteisen ihmisoikeusstrategian puuttumisesta.
Koordinointia on lisättävä EU:n toimielinten lisäksi myös EU:n ja jäsenvaltioiden välillä.
Ihmisoikeudet on liitettävä luonnolliseksi osaksi EU:n toimintaa: avustuksiin, kaupankäyntiin, taloudelliseen, kulttuuriseen ja poliittiseen yhteistyöhön.
Tarvitsemme johdonmukaista, uskottavaa ja ennustettavissa olevaa politiikkaa.
EU:n on puhuttava kuin yhdestä suusta ja lähetettävä samanlaiset viestit valtioille, jotka loukkaavat ihmisoikeuksia.
Ei saa olla mitään epäselvyyttä siitä, mitä arvoja EU edustaa.
Tietyt perusoikeudet ovat maailmanlaajuisia.
Loukkauksia ei sen vuoksi voi koskaan puolustella viittaamalla uskontoon, kulttuuriin tai perinteeseen.
Vakavia loukkauksia, jotka määritellään kansainvälisissä sopimuksissa, ei voida pitää - eikä niitä saa pitää - sisäisinä asioina.
Haluan sen vuoksi kehottaa neuvostoa laatimaan strategian siitä, miten työtä voitaisiin parantaa ja tarkentaa sekä tehdä siitä menestyksellisempää.
Strategia voisi sisältää esimerkiksi ehdotuksia, joiden mukaan neuvoston pitää ottaa käyttöön omat ihmisoikeuksia koskevat mittarit, joita voidaan käyttää kauppasopimusten yhteydessä.
Näitä lausekkeita voidaan käyttää rakentavasti, mutta niitä on tarkennettava soveltamisen, toteuttamisen ja pakotteiden osalta.
Voimme lisäksi perustaa neuvoa-antavan ryhmän, jossa on edustajia EU:n toimielimistä.
He voisivat tavata säännöllisesti, ja he voisivat keskustella ihmisoikeuksia edistävistä toimista lyhyellä ja pitkällä aikavälillä.
EU:n kolmansien maiden edustustoissa on oltava ihmisoikeusasiantuntijoita.
Meidän on kerättävä ihmisoikeuksien rikkomuksia koskevaa tietoa ja arvioitava sitä entistä systemaattisemmin.
Tarvitsemme ihmisoikeusloukkauksiin liittyvän nopean varoitusjärjestelmän.
Tarvitsemme lisäksi ihmisoikeuskotisivun, jossa ihmisoikeuksiin liittyvää työtä esitellään, esimerkiksi: kuka tekee mitäkin tai mitä tuloksia on saavutettu.
Tällä sivulla voisi lisäksi olla linkkejä eri järjestöihin.
Haluaisin sanoa muutaman sanan myös naisten oikeuksista, kysymyksestä, jonka olen valinnut mietintöni erityisteemaksi.
Komissio julisti vuoden 1999 naisiin kohdistuvan väkivallan vastaiseksi vuodeksi.
Se oli kiitettävä aloite, mutta kampanja oli vähintäänkin hillitty.
Tarvitsemme pitkän aikavälin työtä, emme tilapäisiä kampanjoita.
Naisten oikeuksia loukataan systemaattisesti ympäri maailmaa.
Meille jaetaan kertomuksia kotiväkivallasta, raiskauksista, perinteistä johtuvasta väkivallasta ja pidätettyihin kohdistuvasta väkivallasta.
1990-luvulla raiskausta käytettiin systemaattisena sodankäynnin välineenä useissa aseellisissa konflikteissa.
Nyt sitä voidaan ryhtyä tutkimaan kansainvälisessä rikostuomioistuimessa.
Raiskaus on nykyään maailman yleisin väkivaltarikos.
YK:lta saatujen tietojen mukaan enemmän naisia kuolee vuosittain kotiväkivallan seurauksena kuin liikenneonnettomuuksien, malarian, sodan ja syövän seurauksena yhteensä.
Naisilla ja lapsilla käytävä kaupankäynti lisääntyy hälyttävää tahtia.
Tietyissä maissa hallitukset harjoittavat puhdasta syrjintäpolitiikkaa naisia kohtaan.
Päivittäin tuhansien nuorien tyttöjen sukuelimiä silvotaan.
Naisiin kohdistuva väkivalta on maailmanlaajuinen kysymys, jonka kansainvälistä merkitystä on korostettava ja josta on tultava EU:n politiikan keskeinen tekijä, erityisesti suhteissa niihin maihin, jotka toimivat tämän vastaisesti.
Kysymyksen on liityttävä diplomaattisiin suhteisiin, ja se on otettava esiin ehdokasvaltioiden kanssa käytävissä laajentumista koskevissa neuvotteluissa.
EU:n valtioiden on mitä pikimmin ratifioitava kansainvälisen rikostuomioistuimen pöytäkirja, jotta se voisi ryhtyä työhön.
EU:lla voi olla merkittävä rooli, kun valtioita kehotetaan ratifioimaan erilaiset ihmisoikeuksia suojaavat kansainväliset yleissopimukset.
Sallikaa minun päättää sanomalla, että niistä mietinnöistä, joista keskustelemme laatimani mietinnön jälkeen, käy ilmi, että ihmisoikeuksia rikotaan EU:n alueellakin.
Meidän on tietenkin puututtava siihen.
Jos haluamme olla uskottavia sisäasioissa, meillä on oltava myös hyvä ulkopolitiikka.
Arvoisa puhemies, ihmisoikeudet eivät ole tuulesta temmattuja, eikä niitä ole lainattu puolueohjelmista.
Ne ovat kansainvälisiä, toisin sanoen ne ovat kaikille maille ja puolueille yhteisiä.
Niissä ei ole kyse mielipiteistä vaan toimista, ne suojaavat hyökkäyksiltä ja syrjinnältä.
Niiden on oltava selkeitä ja ymmärrettäviä, eivätkä ne saa koostua turhanpäiväisestä puheesta.
Ihmisoikeuksiin liittyviä keskusteluja on käytävä vakaalta pohjalta, ja lähtökohtanamme on sen vuoksi oltava erityisesti valtioiden allekirjoittamat yleissopimukset ja se oikeuskäytäntö, jota Euroopan neuvoston ihmisoikeustuomioistuin on niin hienosti kehittänyt toisen maailmansodan jälkeen.
EU:n ei pidä uusia sitä tai keksiä sitä uudelleen.
EU:lla on sen sijaan oltava oikeushenkilön asema, ja sen on liityttävä ihmisoikeuksien suojaamista koskeviin yleissopimuksiin, ja sen on siten varmistettava, että ihmisoikeuksia noudatetaan siellä, missä EU päättää asioista.
Mainittu oikeuskäytäntö ei ole muuttumaton.
Onneksi se kehittyy koko ajan, mistä voimme mainita esimerkkinä tuomioistuimen päätöksen, joka koski homoseksuaalien tasa-arvoista kohtelua ja joka sai Yhdistyneen kuningaskunnan muuttamaan lainsäädäntöään.
Toivon, että sama tapahtuu pian Itävallassa. Toivon myös, että kohta tehdään päätös, jonka avulla varmistetaan se, että kansalaisilla ei ole pelkästään oikeutta kuulua ammattiyhdistyksiin, vaan heillä on myös oikeus olla kuulumatta niihin.
Myös yleissopimuksiin tehdään jatkuvasti uusia lisäyksiä.
Olemme saaneet yleissopimukset bioetiikasta sekä henkilötietojen ja yksityiselämän suojaamisesta, mutta haluaisin huomauttaa tänään erityisesti kahdesta uudesta, vuosina 1995 ja 1998 laaditusta, kansallisten vähemmistöjen suojelua koskevasta yleissopimuksesta.
Uskon, että Bosnia ja Kosovo ovat opettaneet meille kaikille, että kansalliset vähemmistöt muodostavat tulevaisuudessa Euroopan suurimman ruutitynnyrin.
Meidän on asetettava uusille jäsenvaltioille ja Turkille sellaisia vaatimuksia, että jos ne haluavat yhteisön jäseniksi, niiden on taattava, että kansalliset vähemmistöt voivat elää jokapäiväistä elämäänsä rauhassa ja puhua sitä kieltä, jota ne ovat aina puhuneet kyseisellä alueella.
Ei riitä, että uudet valtiot noudattavat näitä sääntöjä juuri nyt, vaan niiden on myös taattava, että ne noudattavat niitä jatkossakin, ja sen vuoksi niiden on allekirjoitettava ja ratifioitava yleissopimukset, minkä ne varmasti haluavatkin tehdä, jos ne eivät ole sitä vielä tehneet.
Nykyistenkin jäsenvaltioiden on tehtävä samoin.
Kehottakaamme sen vuoksi itsepintaisesti niitä valtioita, jotka eivät ole ratifioineet näitä kansallisten vähemmistöjen suojelua koskevia yleissopimuksia, allekirjoittamaan ne.
Kaksi jäsenvaltiota ei ole vielä viiden vuoden jälkeenkään allekirjoittanut kansallisten vähemmistöjen suojelua koskevia yleissopimuksia.
Kyse on Belgiasta ja Ranskasta, jotka ovat muuten kovin kiinnostuneita muiden valtioiden tilanteista.
Olen nyt sitä mieltä, että niiden olisi syytä pistää omat asiansa kuntoon ja että niiden olisi allekirjoitettava nämä yleissopimukset.
Muille asettamiemme vaatimusten on koskettava meitä itseämmekin.
Meidän on sanottava kaikille 15 hallitukselle: Palatkaa omiin maihinne ja allekirjoittakaa ja ratifioikaa nämä yleissopimukset.
Muistakaa myös vähemmistökieliä ja alueellisia kieliä koskeva eurooppalainen peruskirja, ja muistakaa yleissopimus, joka koskee kansainvälistä sotarikostuomioistuinta ja jonka vain Italia on ratifioinut.
Meidän kaikkien on ratifioitava se, koska ainoa keino koston ja oman käden oikeuden noidankehän murtamiseksi on, että sotarikolliset tuodaan oikeuden eteen ja tuomitaan.
Mainitsen myös kidutuksen vastaisen yleissopimuksen, jota Irlanti ei ole ratifioinut, ja sen, että Belgia, Irlanti ja Iso-Britannia eivät ole vielä tunnustaneet sitä, että YK:n kidutuksen vastainen komitea voi käsitellä yksittäisten henkilöiden laatimia valituksia.
Voisin puhua pitkään myös jäsenvaltioistamme turvapaikkaa hakevien oloista.
Jos edes puolet siitä, mitä Amnesty Internationalin ja Human Rights Watch -järjestön kertomuksissa sanotaan, on totta, turvapaikanhakijoiden käsittelyyn liittyvä tilanne on kestämätön.
Voisin mainita myös lasten oikeudet, jotka muodostavat suuren ongelman myös monissa ehdokasvaltioissa.
Voisin mainita vammaisten jatkuvan syrjinnän, ja painottaisin lisäyksenä jäsen Cecilia Malmströmin puheenvuoroon, että naisten tasa-arvon toteutumisessa esiintyy edelleenkin puutteita myös unionin jäsenvaltioissa.
Haluaisin lopuksi sanoa, että meillä on käytössämme ehkä joitakin uusia välineitä ihmisoikeuksien mittaamiseksi, ja haluaisin mainita, että kansallisien vähemmistöjen osalta olisi ehkä hyvä, jos voisimme Wienissä sijaitsevan Euroopan rasismin ja muukalaisvihan seurantakeskuksen yhteydessä harjoittaa kansallisten vähemmistöjen kohtelun seurantaa, ja mainitsisin tässä yhteydessä myös ehdotukseni siitä, että perustaisimme henkilötietojen ja yksityiselämän suojelusta vastaavan valvontaelimen.
Koska tekniikka kehittyy, myös ihmisoikeuksiin liittyvien välineidemme on kehityttävä.
. (EN) Arvoisa puhemies, tämä mietintö perustuu Euroopan parlamentin ja muiden EU:n toimielinten aiemmin tekemään erinomaiseen työhön.
Sen lähtökohtana on Euroopan rasismin vastainen vuosi 1997, mutta tilanne on muuttunut siitä huomattavasti.
Suhtaudun erittäin myönteisesti siihen, että rotusyrjinnän torjunta asetetaan päättäväisesti muiden ihmisoikeuksien yhteyteen ottamalla se mukaan tähän yhteiskeskusteluun, koska tässä mietinnössä on noudatettu paljolti juuri tätä lähestymistapaa.
Ensimmäinen mietinnössä korostettu asia on, että olemme viime vuonna vakiinnuttaneet kaksi seikkaa niin laissa kuin käytännössäkin.
Ensimmäinen seikka on Euroopan unionin toimivalta rasismin torjunnassa.
Toinen seikka on se, että rotusyrjintä on yhteisön oikeudessa perusoikeusrikkomus.
Tämä näkyy siinä, että koko jäsenyysprosessissa ja myös komission tiedonannossa, josta jäsen Belder on laatinut mietinnön - ja onnittelen häntä siitä - vahvistetaan, että rotujen tasa-arvon ja vähemmistöjen oikeuksien kunnioittaminen kuuluu Kööpenhaminan kriteereihin.
Haluaisin vain sanoa sivuhuomautuksena, että ELDR-ryhmän Belderin mietintöön esittämät tarkistukset pikemminkin laajentavat mietintöä kuin ovat ristiriidassa sen kanssa, ja ne esitettiin siksi, että kansalaisoikeuksien valiokunnan lausunnosta ei valitettavasti äänestetty ulkoasioiden valiokunnassa.
Toinen mietinnössäni korostettu asia on, että siinä pidetään myönteisenä monimuotoisuutta, koska se luo yhteiskunnallista elinvoimaa, tuo taloudellista hyvinvointia ja lisää kansainvälistä vaikutusvaltaa.
Euroopan identiteetti ei ole homogeeninen valkoinen kulttuuri, vaan siihen voidaan ja siihen täytyy sisällyttää vähemmistöryhmien kokemukset ja kulttuuri.
Kolmanneksi mietinnössäni todetaan, että rotuennakkoluulot ja -syrjintä myrkyttävät koko yhteiskuntamme, myös valkoisten kannalta katsottuna.
Mielipidetiedustelujen mukaan rasismi on lisääntynyt, kuten myös rasistinen väkivalta ja ääripuolueiden suosio.
Toisaalta on tapahtunut myös edistystä, vaikkakin epätasaista, ja jotkin Euroopan alueet ja kaupungit ovat sopeutumassa monirotuiseen ja monikulttuuriseen elämäntapaan.
Lontoo, jota edustan, on mielestäni Euroopan monirotuinen pääkaupunki.
Olen todellakin sitä mieltä, että meidän täytyy puhua paljon rasismista ja monimuotoisuudesta ja identiteetistä eikä sivuuttaa näitä kysymyksiä tai käyttää salakieltä.
Jotkut saattavat pitää mietinnössäni käytettyä kieltä suorasukaisena, ja sen on todellakin tarkoitus olla selkeää ja yksiselitteistä.
Tässä mietinnössä korostetaan oikeuksiin keskittyvää lähestymistapaa ja suhtaudutaan erityisen myönteisesti 13 artiklaan perustuvaan, syrjinnän torjuntaa koskevaan EU-lainsäädäntöön ja muihin oikeudellisiin toimiin, kuten kolmansien maiden kansalaisten oikeuksien edistämiseen.
Tässä ei kuitenkaan saa olla kaikki, vaan koulutuksen, tiedotusvälineiden ja politiikan sekä oikeus- ja poliisiasioiden, maahanmuutto- ja turvapaikkapolitiikan alalla ehdotetaan toimia, joiden tarkoituksena olisi tukea lainsäädännön täytäntöönpanoa.
Haluaisin käsitellä kolmea kohtaa, joita joidenkin PPE-DE-ryhmän jäsenten on ymmärtääkseni vaikea hyväksyä.
Ensimmäinen on se, että mietinnössä mainitaan Itävalta ja Haiderin puolueen pääsy hallitukseen ja palautetaan mieleen parlamentin helmikuussa tekemä päätös.
Minun on sanottava, että olisi järjetöntä puhua Euroopan unionin rasismin vastaisen toiminnan tehostamisesta mainitsematta viimeaikaisia tapahtumia, jotka ovat olleet virstanpylväs siinä, että Euroopan unionista on tehty ihmisoikeuksien kunnioittamiselle perustuva arvojen yhteisö.
Toinen on se, että PPE-DE-ryhmä suhtautuu ilmeisen vastahakoisesti noin 20 miljoonan unionissa laillisesti oleskelevan kolmannen maan kansalaisen oikeuksien edistämiseen.
Tässä mietinnössä ei käsittääkseni ole mitään sellaista, mitä PPE-ryhmä ei ole aiemmin voinut hyväksyä.
Kolmas kohta, joka ymmärtääkseni aiheuttaa ongelmia PPE-DE-ryhmälle, on se käsitys, että tässä mietinnössä rikotaan toissijaisuusperiaatetta mainitsemalla sellaiset asiat kuin koulutus tai poliisiasiat.
Kuten alussa sanoin, perussopimusten 6 ja 7 artiklassa, 13 artiklassa ja 29 artiklassa on kuitenkin säädetty, että rotusyrjinnän torjunta on Euroopan unionin tavoite ja sen toimivaltaan kuuluva asia myös poliisiasioissa.
Voin hyväksyä joitakin PPE-DE-ryhmän tarkistuksia, vaikka onkin kenties sääli, että sillä ei ollut kovin suurta panosta valiokuntavaiheessa.
Haluaisin vedota kyseisen ryhmän jäseniin, että he selvittäisivät erimielisyytensä äänestysselityksissä.
Uskon, että tämä mietintö saa täysistunnossa taakseen enemmistön tuen.
Se hyväksyttiin valiokunnassa suurella enemmistöllä, ja jotkut konservatiivien ja kristillisdemokraattien kannattajat eivät välttämättä arvosta sitä, etteivät he kuuluneet tuohon enemmistöön.
Haluaisin vielä lopuksi sanoa, että voin hyväksyä osan vihreiden ryhmän ja GUE-ryhmän tarkistuksista, erityisesti sen tarkistuksen, että sana "holocaust" korvataan sanalla "shoah". Pidän tätä tarkistusta myönteisenä.
GUE-ryhmä ei täysin ymmärrä, mihin pyritään sillä, että etnisistä ryhmistä kerätään tietoja. Tarkoituksena on yksinkertaisesti kerätä tilastotietoja etnisten vähemmistöjen tilanteesta tulevaa politiikkaa varten.
Sen tarkoituksena ei ole tunnistaa syrjintätapauksia, ja toivon, että he ymmärtävät, jos hylkään heidän tästä asiasta esittämänsä tarkistukset.
Toivon hartaasti, että mietintö saa taakseen laajan enemmistön sitten, kun siitä äänestetään.
. (NL) Arvoisa puhemies, rasismi, muukalaisviha ja antisemitismi ovat täysin Euroopan unionin poliittisen perustan vastaisia asioita.
Sallinette minun tehdä heti yhden lisäyksen.
Tämä paha ja vahingollinen inhimillinen ilmiö on myös täysin ristiriidassa Raamatun kanssa.
Jumalan sanassahan puhutaan toistuvasti ja painokkaasti vieraanvaraisuudesta ja avosydämisyydestä muukalaisia kohtaan sekä todellisesta lähimmäisenrakkaudesta, joka on seurausta rakkaudesta Jumalaan, meidän kaikkien Luojaan.
Samalla arkitodellisuus tuottaa pettymyksen.
Rasismi, muukalaisviha ja antisemitismi ovat todellisuutta Itä- ja Länsi-Euroopassa.
Tämä tilanne ei saa kuitenkaan johtaa lamaannuttavaan keskinäiseen moittimiseen tai syyttelyyn.
Päinvastoin, yhteinen yhteiskunnallinen vaaratilanne vaatii yhteisiä poliittisia ponnisteluja.
Siksi komission tiedonanto viime vuoden toukokuussa ja käsiteltävänämme oleva ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan mietintö ovat tarkoituksenmukaisia.
Mietintö ja lausunnot osoittavat, että Euroopan parlamentti pitää hyvin tärkeänä rasismin, muukalaisvihan ja antisemitismin vastustamista ehdokasvaltioissa.
Tämä erityishuomio vaatii samalla itsetutkiskelua.
Siitä on osoituksena Ludfordin mietintö.
Euroopan unionin uusia jäsenvaltiota koskevat moraaliset mittapuut koskevat itse asiassa yhtä paljon nykyisiä jäsenvaltioita.
Myös nykyisissä jäsenvaltiossa esiintyy rasismia, muukalaisvihaa ja antisemitismiä.
Mikä vielä pahempaa, Länsi-Euroopan äärioikeistolaiset liikkeet hakevat yhteyksiä samanmielisiin ihmisiin Keski- ja Itä-Euroopassa ja lietsovat siellä jumalatonta suuntausta, jonka entisen kommunistisen valtakoneiston salaiset palvelut ovat panneet alulle.
Siinä yhteydessä romanien valtavat ongelmat Keski- ja Itä-Euroopassa herättävät huomiota kahdessa mielessä.
Ongelma on kvantitatiivinen, koska se koskee useaa miljoonaa ihmistä, ja myös kvalitatiivinen, koska on kysymys tämän hyvin erityisen väestöryhmän koko olemassaolosta.
Olemme muuten maininneet tämän romaniongelman mutkikkuuden vain ohimennen.
Kuinka esimerkiksi yhteiskunnallisen eristyneisyyden poistaminen ja romanien lähes yleinen syrjintä voidaan yhdistää romani-identiteetin säilyttämiseen?
Kuinka romanit itse voitaisiin saada osallistumaan sosiaalisesti ja kuinka voidaan muuttaa asenteita, mikä on välttämätöntä?
On iloinen asia, että tällaiset tärkeät kysymykset saavat virallista ja epävirallista huomiota ehdokasvaltioissa.
Tuloksena on harkittuja ja lupaavia aloitteita ja hankkeita maiden sisällä. Niihin tarvitaan kuitenkin erityisen paljon rahaa.
Pyydän suoraan EU:n jäsenvaltioilta solidaarisuutta tulevia jäsenvaltioita kohtaan.
Vai onko arvostelu, jota eräs läntinen tutkija on esittänyt Euroopan unionille torjuvasta asenteesta turvapaikkaa hakevia romaneita kohtaan, kuitenkin joskus oikeudenmukaista?
Tässä lainaus: "Yhtäältä Keski- ja Itä-Euroopan maat pannaan häpeäpaaluun niiden rakenteelliseen syrjintään tähtäävän politiikan ja muun vuoksi, ja toisaalta suurin osa EU:n jäsenvaltioista torjuu kollektiivisesti romanit elintasopakolaisina."
Rasismin, muukalaisvihan ja antisemitismin kolminaisuudesta ehdokasvaltioissa ei varmasti puutu tätä pahuutta.
Antisemitismi ei ole hävinnyt Keski- ja Itä-Euroopasta holokaustin, miljoonien Euroopan juutalaisten määrätietoisen massamurhan jälkeen.
Äärivasemmisto ja äärioikeisto eivät ole kaihtaneet eivätkä kaihda tätä vastenmielistä ja tuhoisaa poliittista taistelukeinoa.
Itse asiassa antisemitismi ei ilmeisesti täysin riipu juutalaisten määrästä.
Kansankiihottajat viittaavat ensi sijassa vihaamiensa poliittisten kilpailijoiden mahdolliseen juutalaiseen syntyperään.
On tullut yhä uusia painoksia surullisen kuuluisista Siionin viisaiden pöytäkirjasta, joka on Venäjän tsaarin salaisen palvelun väärennys vuodelta 1897 ja jossa käsitellään juutalaisten pyrkimystä maailmanherruuteen koko alueella.
Uskomattomilta kuulostavat myös äärinationalistien ajatukset salaliitosta, jolloin niin sanotut perinteiset viholliset eli kansalliset vähemmistöt yhdistetään eri ehdokasvaltioissa juutalaisiin.
Tässä mielessä Romanialle juutalaiset ja unkarilaiset samoin kuin juutalaiset ja saksalaiset ovat isänmaanpettureita, kuten vastaavasti juutalaiset ja tsekit Tsekkoslovakialle, juutalaiset ja saksalaiset Puolalle sekä juutalaiset ja turkkilaiset Bulgarialle.
Päätöslauselmaluonnoksen 32 kohtaa tulee tarkastella tätä synkkää taustaa vasten.
Euroopan parlamentti kehottaa jatkuvaan poliittiseen ja yhteiskunnalliseen valppauteen antisemitismin sitkeiden ilmausten suhteen ja langettamaan niistä ankaria seuraamuksia kaikissa ehdokasvaltioissa, ottaen huomioon myös verrattain laajalle levinneet piilevät antisemitistiset asenteet ja mielipiteet.
Ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnassa käytyjen hedelmällisten ja syvällisten keskustelujen ansiosta ja unohtamatta muiden valiokuntien lausunnon valmistelijoiden lausuntoja tämä mietintö on edessämme tässä muodossa.
Tarkistuksia on punnittu huolellisesti ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnassa. Monet niistä on hyväksytty.
Erityisesti päällekkäisyyksien välttämiseksi haluan tukea uudelleen esitettyjä tarkistuksia vain osittain.
Tämä mietintö vaatii mielestäni ennen kaikkea säännöllistä jatkoa, jatkuvaa uudelleen arviointia.
Esittelijänne olisi tyytyväinen, jos tämä toivomus täytettäisiin.
. (EN) Arvoisa puhemies, pidän myönteisenä sitä, miten innostuneesti esittelijä Belder esitteli romaneja ja Itä-Euroopan tilannetta käsittelevän mietintönsä.
Olemme huolestuneita kaikkein äärimmäisistä rasismin muodoista Euroopan laitamilla.
Itävaltaa koskeneessa keskustelussa - johon liittyy monenlaisia asioita ja hankaluuksia - havaitsimme, että Itävallan lähellä oli huomattavia ehdokasvaltioita, jotka tosin edistyivät taloudellisesti ja sosiaalisesti mutta joissa vähemmistöjen kohtelu oli todellinen ongelma.
Slovakiassa, Tsekin tasavallassa ja Unkarissa romanien kohteluun liittyi huomattavia ongelmia.
Meidän täytyy ymmärtää, että meillä on unionin laajentuessa merkittävä tehtävä sen varmistamisessa, että kaikki Euroopan unionin jäseniksi haluavat maat muuttavat myös suhtautumistaan vähemmistöjen kohteluun ja rotusyrjintään yleensä.
Haluaisin todeta pari hyvin yksinkertaista asiaa.
Romanien tilanne ja Belderin mietintö osoittavat, että kaikkialla Euroopan unionissa selvästikin esiintyy syrjinnän äärimuotoja, sillä emme muuten edes keskustelisi tästä kysymyksestä.
Meidän on keskusteltava monesta kysymyksestä: miten voimakkaasti edistämme 13 artiklaa?
Haluammeko todella suojella rotusyrjinnän uhreja kaikkialla Euroopan unionissa?
Vastaus on myönteinen.
Meidän täytyy tehdä se nopeasti ja meidän täytyy saada aikaan kattava lainsäädäntö.
Jos katsomme unionin toimielimiä ja parlamenttia, havaitsemme, että niissä on hyvin vähän etnisten vähemmistöjen edustajia.
Tämä tilanne on kohentumassa, mutta meillä on silti toimielimiä, joissa vähemmistöillä ei ole edustusta.
Meidän täytyy tarkastella nyt edustusta ja muita vastaavanlaisia kysymyksiä.
Rasismi on monimutkainen kysymys.
Olemme alkaneet keskustella siitä, niin kuin pitääkin, mutta edessämme on vielä pitkä matka.
Arvoisa puhemies, haluaisin kiittää kollega Malmströmiä hänen hyvin tasapainoisesta ja suuntaa antavasta mietinnöstään.
Valiokunnassa käydyssä keskustelussa on käynyt ilmi, että parlamentissa vallitsee laaja yksimielisyys ihmisoikeuksien periaatteista, ja voin vain olla iloinen siitä.
Tuen myös esittelijän valintaa paneutua laajasti naisten oikeuksiin.
Tämä aihe on ajankohtaisempi kuin koskaan, kun islamin laki on leviämissä eri puolilla maailmaa.
Tilanne on edelleen erittäin huolestuttava Afganistanissa, missä Taliban-hallituksen virkaan astumisen jälkeen naiset eivät enää ole saaneet käydä työssä kodin ulkopuolella, missä heitä hakataan julkisesti sopimattoman vaatetuksen vuoksi ja missä heillä on tuskin lainkaan mahdollisuutta saada lääkintäpalveluja.
Viime päivinä saamieni tietojen mukaan naispuolisten älymystön jäsenten itsemurhat ovat lisääntyneet valtavasti viime viikkojen aikana.
Afganistanin esimerkki osoittaa, että naisten syrjintä ei ole kulttuurinen vaan poliittinen ilmiö.
Afganistan ei ole muuten ainoa maa, jossa naisten oikeuksia loukataan laajasti.
Maailmassa ympärileikataan ja naitetaan yhä miljoonia naisia.
Monissa Afrikan maissa naisilla ei ole oikeutta hallita omaisuuttaan tai avata pankkitiliä ilman miehen lupaa.
Muista käytännöistä, kuten moniavioisuudesta ja leskien perimisestä, on tullut kestämättömiä aidsin aikakaudella.
Ei ole ihme, että Afrikassa naiset ovat saaneet aidsvirustartunnan miehiä useammin.
Meidän täytyy tuomita kaikki sellaiset käytännöt, jotka johtavat naisten silpomiseen tai kuolemaan.
Naisten ympärileikkauksesta täytyy tehdä rangaistavaa Euroopan unionissa.
Tässä ei ole kysymys perinteistä tai kulttuurista vaan perusihmisoikeuksista.
Muualla maailmassa tapahtuvat julmuudet eivät kuitenkaan saa tehdä meistä sokeita julmuuksille omissa maissamme.
Perheväkivalta on yhä suuri ongelma Euroopan unionissa.
Meidän täytyy uskaltaa taistella voimakkaasti sitä vastaan, myös rikosoikeudellisesti.
Yhtä vakavaa on naisilla ja tytöillä käytävä kauppa seksuaalista hyväksikäyttöä varten. Tapauksia on 500 000 vuosittain pelkästään Länsi-Euroopan suuntaan.
UNDP arvioi tämän liiketoiminnan arvoksi seitsemän miljardia dollaria.
Kaikissa jäsenvaltioissa tarvitaan voimakasta ja koordinoitua otetta tämän ihmiskaupan häpeällisen muodon torjumiseksi.
Arvoisa puhemies, tämä mietintö on voimakas signaali neuvostolle ja komissiolle.
Pyydän vakavasti näitä molempia toimielimiä tekemään tässä asiassa jotakin todellista, konkreettista ja rakentavaa.
Me arvioimme molempia toimielimiä joka tapauksessa niiden tekojen, emme niiden sanojen, perusteella.
Arvoisa puhemies, arvoisat komission jäsenet, haluaisin esittää sydämelliset onnittelut esittelijä Malmströmille ja esittelijä Haarderille erinomaisista, järjestelmällisistä ja innovatiivisista mietinnöistä.
Niissä annetaan komission ja neuvoston lisäksi myös parlamentille useita toimintaehdotuksia siitä, miten ihmisoikeuksia voitaisiin todella parantaa ja miten ne voitaisiin taata.
Esimerkkinä mainittakoon esittelijä Malmströmin ehdotus erityislähettiläästä ihmisoikeuksien puolustajia varten.
Parlamentin velvollisuutena on tarkastella järjestelmällisesti myös ehdokasvaltioiden ihmisoikeuksia.
Meillä on nimittäin hyvät tiedot, mutta meidän on koordinoitava niitä ja huolehdittava siitä, että niitä käytetään niin, että voimme vaikuttaa laajentumiseen ihmisoikeuksia kunnioittaen.
Olen erityisen iloinen myös siitä, että esittelijä Haarder otti esiin vähemmistöjen oikeudet.
Kyseessä on historiallinen hetki, jos hyväksymme esittelijä Haarderin mietinnön ja viittaamme niihin vähemmistöjen oikeuksiin kohdistuneisiin rikkomuksiin sekä vähemmistöjen oikeuksien puutteelliseen kunnioittamiseen, jota EU:ssa on esiintynyt.
Me emme saa enää antaa tässä asiassa sellaisia moniselitteisiä viestejä, jotka ovat merkinneet sitä, että vaadimme ehdokasvaltioilta enemmän kuin itseltämme.
En todellakaan epäröi sanoessani, että kyse on historiallisesta hetkestä, jos hyväksymme esittelijä Haarderin tekstin - se ei olisi onnistunut aikaisemmin.
Haluan lopuksi mainita erään toisen minulle tärkeän asian, nimittäin esittelijä Cecilia Malmströmin mietinnössä mainitun tuen lasten oikeuksiin liittyvälle komission työlle.
Komissio tarvitsee tätä tukea.
Meidän pitää antaa tukea myös silloin, kun kyse on lasten oikeuksiin liittyvälle työlle tarkoitettujen määrärahojen varaamisesta.
Tässä asiassa meidän on mielestäni varottava myös tekemästä lapsista kauppatavaraa.
Haagin yleissopimuksen sääntöjäkään ei kunnioiteta tarpeeksi. Myös ehdokasvaltioissa esiintyy erittäin, erittäin vakavia tähän asiaan liittyviä ongelmia.
Arvoisa puhemies, meillä on käsissämme poikkeuksellisen korkeatasoinen ihmisoikeusmietintö, ja puhun nyt nimenomaan Malmströmin mietinnöstä, jossa ilahduttavaa on myös se, että sen valmistelussa oltiin kiinteässä yhteistyössä riippumattomien kansalaisjärjestöjen kanssa.
Ilman kansalaisyhteiskuntaa me olemme umpiossa.
Me emme voi hengittää, ellemme me saa virikkeitä ulkopuolelta, ruohonjuuritasolta.
Mietintö sisältää lukuisia erinomaisia ja hyvin mietittyjä ehdotuksia.
Kiinnitän huomiota tässä vain kolmeen, joissa oma ryhmäni on ollut aktiivinen.
Tarve puuttua riippumattomiin journalisteihin kohdistettuihin hyökkäyksiin, tarve suojata aseistakieltäytyjiä ja sotakarkureita sekä tarve kehittää älykkäitä pakotteita, smart sanctions, jotka eivät kurjista laajojen väestönosien oloja vaan kohdistuvat poliittisiin hirmuhallitsijoihin, jotka ovat keränneet varallisuutta.
Tämä on täsmäase, jota tulee käyttää entistä enemmän.
Yleisemmin totean, kuten Malmström itse myös sanoi, että meidän on kehitettävä strateginen lähestymistapa kaikkiin niihin ongelmiin, joista tänään puhumme.
Sen on oltava dynaaminen, sen on läpäistävä myös arjen todellisuuden kaikki tasot.
Me emme voi jättää retorisen sitoumuksen varaan niitä huutavia puutteita, jotka on korjattava.
Suomalainen kirjailija Samuli Paronen kirjoitti: "suuret rikokset tarvitsevat monta tekijää, miljoonia - kaikki ne, jotka eivät tee mitään".
Arvoisa puhemies, hyvät kollegat, mielestäni mietinnöt, joita olemme juuri käsitelleet, ovat valaisevia.
Rasismi ja antisemitismi ovat lisääntyneet Euroopan unionissa ja sen ulkopuolella.
Ensimmäinen tehtävä on se, ettei pidä alistua, vaan pitää tuomita tilanne julkisesti.
Ludfordin mietintö osallistuu selkeydellään aktiivisesti tähän taisteluun.
Rasismin ja rasististen puheiden tuomitseminen ei ole mielipiteenvapauden sensuroimista, kuten jotkut haluaisivat uskotella, sillä rasismi ei ole mielipide vaan rikos, koska se loukkaa ihmisarvoa.
Rasismi on epäsosiaalista käyttäytymistä, jolla loukataan jopa yksilöiden fyysistä koskemattomuutta.
Näinhän tapahtui hiljattain El Ejidossa Espanjassa tai Rostockissa, jossa hyökättiin turkkilaisten työläisten koteihin, tai muutama vuosi sitten Marseillessa, jossa Kansallinen rintama -puolueen julisteiden liimaajat surmasivat nuoren Ibrahim Alin vuonna 1995.
Kaikissa tapauksissa ihmisiä on yllytetty ideologisesti ryhtymään toimiin.
On myös toisenlaista rasismia, joka on päivittäistä kiusantekoa ja nöyryyttämistä.
Se tulee esille syrjintänä haettaessa asuntoja, vapaa-ajanviettomahdollisuuksia tai työpaikkoja.
Te kaikki tunnette esimerkin joka on ollut hiljattain esillä Ranskan lehdistössä siitä nuoresta strasbourgilaisesta, joka lähetti kaksi täsmälleen samanlaista ansioluetteloa samaan yritykseen.
Toisessa oli ulkomaalaiselta kuulostava nimi ja toisessa tyypillisesti ranskalainen nimi.
Saatte itse arvata, kumpi näistä kahdesta "hakijasta" kutsuttiin haastatteluun.
Vastaavasti emme saa tyytyä puolustamaan nyt niitä, jotka on luokiteltu vähemmistöihin kuuluviksi; meidän on päästävä tästä toisenlaisestakin getosta.
Ei ole vähemmistöä, jota on puolustettava, vaan Euroopan kansalaisuus, jota on kehitettävä kiinnittämällä huomiota yhteisiin arvoihin, enemmistöön, joka haluaa yhteistä tulevaisuutta, enemmistöön, joka haluaa rakentaa kaikille otollisen yhteiskunnan, enemmistöön, joka haluaa torjua kaikki pyrkimykset alentaa meidät raakalaisten tasolle.
Eurooppa on historiansa aikana kyennyt niin hyvään kuin huonoonkin.
Hyvää edustavat YK:n ihmisoikeuksien julistus ja Geneven yleissopimus, mutta huonosta ovat esimerkkeinä siirtomaavalta, juutalaisvainot, stalinismi ja natsismi.
Meidän on opetettava tämä kaikki lapsillemme.
Meidän on valittava lopullisesti se, mikä vahvistaa Eurooppaa, ja torjuttava se, mikä heikentää sitä, ja osoitettava samalla selvästi, millaisen yhteiskunnan haluamme rakentaa.
Sanon suoraan: ne, jotka ovat sitä mieltä, että ääriryhmien kanssa voidaan liittoutua vaalien voittamiseksi, pyyhkäistään pois ja heitetään lopullisesti historian romukoppaan, sillä Haiderin tai Le Penin kanssa liittoutuminen on kuin pirun kanssa illastaminen: on oltava pitkä lusikka, mutta jos heidän kanssaan haluaa syödä, lusikka ei ole koskaan kyllin pitkä.
Haluan myös muistuttaa heidän, etnistä kansakuntanäkemystä saarnaavien mieliin, Clémenceaun sanat: "Isänmaallisuus on oman maansa rakastamista, nationalismi on muiden vihaamista."
He ovat todella valinneet oman leirinsä.
Kaikesta tästä on nyt siirryttävä käytännön tasolle lainsäädäntötoimien kautta.
Rasismin vastaista lainsäädäntöä on yhdenmukaistettava ja annettava sanoille merkitys.
Yhtäläiset mahdollisuudet merkitsevät sitä, että kaikki Euroopan maaperällä syntyvät lapset voivat saada Euroopan kansalaisuuden ja nauttia oikeudesta siihen maaperään, jolla he ovat syntyneet.
Yhtäläiset oikeudet merkitsevät oikeutta äänestää ja torjua kaikkia syrjinnän muotoja riippumatta siitä, onko kyseessä tietyllä alalla esiintyvä syrjintä tai maantieteellinen, sosiaalinen tai rotuun perustuva syrjintä.
Tällä tavalla pystytään lopulta vahvistamaan niitä arvoja, joiden puolesta me taistelemme.
Arvoisa puhemies, kuten korostin jo eilen, minusta on tärkeää, että ihmisoikeuskysymystä käsitellään nimenomaan täällä Ranskan maaperällä, joka yhdessä Pohjois-Amerikan kanssa on tavallaan näiden periaatelausuntojen kehto.
Minusta tuntuu kuitenkin siltä, että toisinaan ei muisteta riittävän selkeästi, mitä ovat nämä oikeudet, jotka liitetään tai jotka halutaan liittää kansainvälisiin sopimuksiin sellaisina oikeuksina, joista ei ole säädetty yleissopimuksissa.
Esimerkiksi oikeutta siirtolaisuuteen ei ole olemassa.
Toki Euroopan unionin ulkopuolelta tulevalla siirtolaisella on oikeus nauttia oikeuksistaan, mutta sitä, että siirtolaisuudelle asetetaan rajoituksia ja valvontatoimenpiteitä, ei voida luokitella rasismiksi, eikä sitä voida luokitella muukalaisvihaksi nimenomaan siitä syystä, että oikeudelle siirtolaisuuteen ei löydy vastinetta mistään tekstistä.
Toisaalta täysin valvomatta jätetty siirtolaisuus on mahdoton ajatus, jos ei muuten niin lukumääräisistä ja alueellisista syistä.
Ja toisinaan oikeuksien yhteydessä pitää muistaa myös velvollisuudet.
Esimerkkinä mainittakoon romaneista käydyt keskustelut.
Totta kai romaneilla on oikeutensa, heitä ei pidä syrjiä, mutta monet heistä en edes väitä, että kyse on enemmistöstä, mutta varmasti monista, kuten tilastot osoittavat eivät elä lainkuuliaisesti.
Monet heistä käyttävät hyväkseen naisiaan ja ennen kaikkea lapsiaan.
Usein voi nähdä huonosti kohdeltuja ja huonosti puettuja lapsia, ja näin tehdään tarkoituksellisesti ohikulkijan säälin synnyttämiseksi ja muutaman rovon saamiseksi.
Valitettavasti hyvin usein viranomaiset kuitenkin katsovat tapauksia läpi sormien, samoin kuin he katsovat läpi sormien tai ovat jopa piittaamatta muista laittomista toimista, joita harjoittavat tietyt yksilöt, jotka näyttävät harvoin maksavan veroja ja sopeutuvan täysin yhteiskuntaamme.
Yhteiskunnassamme näyttää sitä paitsi olevan alueita, joilla eräitä ihmisoikeuksia saa vapaasti loukata: viittaan tällä esimerkiksi eräisiin luonteeltaan seksuaalisiin silpomiskäytäntöihin, joita harjoitetaan usein ja jotka jäävät ilman asianmukaista rangaistusta.
On oikein, että siirtolaisella on oikeutensa, mutta on myös oikein, että hän noudattaa sen maan sääntöjä, jossa hän oleskelee, sillä ei pidä unohtaa, että eurooppalaisella sivilisaatiolla kristillisellä sivilisaatiolla, valistuksen sivilisaatiolla on juurensa, eikä sen repimistä juuriltaan sallita, vaikka se onkin avoin muille kulttuureille; meidän pitää puolestamme välttyä muuttumasta vähemmistöksi meidän Euroopassamme.
Arvoisa puhemies, vuosittainen mietintö ihmisoikeuksien toteuttamisesta Euroopan unionissa vuosina 1998-1999 ylittää jossakin määrin rajansa.
Huomiota kiinnitetään kohtuuttomasti Euroopan unionin toimivallan kehittämiseen ihmisoikeuksien alueella, miltä tunnetusti odotetaan paljon.
Turvapaikkapolitiikkaa käsitellään hyvin perusteellisesti, samoin kuin otsikkoa "Elämäntyylit ja ihmissuhteiden muodot".
Siinä kiinnitetään suhteessa kohtuuttoman paljon huomiota homoseksuaalien oikeuksiin ja asetetaan jäsenvaltioille kaikenlaisia vaatimuksia.
Kummallista on täysi hiljaisuus, kun on kysymys joukossamme elävien todella heikkojen - vanhusten, pikkulasten ja vammaisten - oikeuksista.
Missä on oikeus elämään?
Missä on perheiden suojelu?
Lyhyesti sanottuna, tällä mietinnöllä on hyviä pyrkimyksiä, mutta siinä kuitenkin juututaan liian yksilölliseen lähestymistapaan ihmistä ja yhteiskuntaa kohtaan, eikä siinä tehdä tarpeeksi oikeutta elämän suojelun tarpeelle.
Rasismia, muukalaisvihaa ja antisemitismiä täytyy vastustaa tehokkaasti.
Olen vahvasti yhtä mieltä tästä Ludfordin mietinnön toteamuksesta.
Kuitenkin päinvastoin kuin mietinnössä todetaan, yksipuolisen myönteinen lähestymistapa monikulttuurista yhteiskuntaa kohtaan sosiaalisen elinvoimaisuuden lähteenä ei ole mikään ratkaisu rasismin ja muukalaisvihan välttämiseksi.
Tämä ajatus on osoitus älyllisestä naiiviudesta.
Alankomaat on toteuttanut viime vuosien aikana tällaista politiikkaa, jolla pyritään saamaan aikaan monikulttuurinen yhteiskunta.
Se ei ole ollut menestys, mistä on osoituksena, että nyt puhutaan monikulttuurisesta murhenäytelmästä.
Monet maahanmuuttajat ovat tämän politiikan myötä pudonneet yhteiskunnan alaluokkaan kaikkine seurauksineen.
Sen sijasta, että oma kulttuuri asetetaan oikeisiin mittasuhteisiin, voi oman kulttuurin tiedostaminen realistisesti myönteisine ja kielteisine puolineen johtaa siihen, että kanssakäyminen onnistuu paremmin ja että kulttuurierot hyväksytään molemmin puolin.
Sitten lopuksi, rasismia, muukalaisvihaa ja antisemitismiä on valitettavasti aina ja kaikkialla.
Ottakaamme siis tässä mielessä huomioon ikivanha Raamatun käsky: "Rakasta lähimmäistä niin kuin itseäsi."
Arvoisa puhemies, järkyttyneenä siitä, että 14 jäsenvaltiota ovat tuominneet Itävallan ennenaikaisesti, panen Haarderin mietinnön tyytyväisenä merkille, annetaanhan siinä Itävallalle erinomaiset arvosanat ihmisoikeustilanteesta myös muihin jäsenvaltioihin verrattuna. Se on mielestäni itsestään selvää tälle Euroopan sydämessä olevalle maalle.
Jäsen Schulz, mietinnössä vahvistetaan siten väitteeni, että näiltä 14 valtion toimilta puuttuu asianmukainen oikeusperusta.
Mietinnössä arvostellaan muun muassa sitä, että Itävallassa ei ole vielä ratifioitu vuoden 1998 vähemmistökieliä koskevaa eurooppalaista peruskirjaa.
Haluaisin sen vuoksi korostaa, että juuri mainitun vähemmistökieliä koskevan peruskirjan ratifioiminen on osana hallitusohjelmaa.
Kokoomushallitus sitoutui välittämään ratifioinnin kansallisneuvostolle vuoden 2001 tammikuuhun mennessä, ja hallitus, jota on niin kiivaasti arvosteltu, kiillottaa entistäkin kirkkaammaksi jo nyt erinomaista kuvaa, joka Itävallasta on saatu ihmisoikeuksiin liittyvissä asioissa.
(Suosionosoituksia oikealta)
Arvoisa puhemies, puhun ikään kuin PPE-ryhmän kuvitteellisena esittelijänä parlamenttimme käsiteltävänä olevasta ihmisoikeusmietinnöstä, ja yksinkertaisena pyrkimyksenäni on muistuttaa mieliin se , mitkä ovat ryhmämme periaatteet ja mitä johtopäätöksiä niistä on tehty.
Meillä on useampia yksinkertaisia periaatteita.
Ensimmäinen oli se, ettemme halua laajentaa ajallisesti tätä vuosia 1998 ja 1999 koskevaa mietintöä, jolloin voidaan välttää kaikki nykyisen politiikan perusteella tehdyt yleistykset.
Toisena periaatteena on välttää se, sikäli kuin se on mahdollista, että mietinnöstä tulee säkki, johon pakataan sellaisia tavoitteita, hurskaita toiveita ja periaatteellisia vetoomuksia, jotka eivät tosiasiassa kuuluisi unionin jäsenvaltioiden toimivaltaan eli niissä käytännössä todennettavasti ja tosiasiallisesti sovellettaviin oikeuksiin.

Kolmas ohjenuoramme on PPE-ryhmän perusvakaumusten mukainen, eli vaikka emme pidä itseämme muita ryhmiä vähemmän anteliaina tai vähemmän avoimina muita kohtaan, toivomme kuitenkin, että mietinnössä korostetaan todella valtioiden lainsäädännön tunnustamia oikeuksia, mistä syystä olemme joissakin tapauksissa joutuneet äänestämään muutamia oikeuksia vastaan, joita pidämme muutoin täysin perusteltuina ja kannatettavina mutta jotka eivät kuulu unionin ihmisoikeuskertomukseen.
Olemme myös halunneet välttää mahdollisuuksien mukaan sitä, että jotkut maat mainitaan nimeltä tai tuodaan korostetusti esille, ja siksi tämän vuoden ihmisoikeuskertomuksessa ei tarkastella tilannetta järjestelmällisesti maittain.
Lisäksi olemme aina halunneet tämän aiheen kuuluvan toissijaisuusperiaatteen piiriin ja muistuttaneet, että ihmisoikeuksien suojelu on jäsenvaltioiden tehtävä ja että niiden mahdolliset rikkomukset kuuluvat kansallisten tuomioistuinten toimivaltaan.
Lopuksi toivomme, että ensi vuoden mietinnössä otetaan huomioon perusoikeuskirjan laatiminen, jotta saamme ensi vuodesta lähtien todellisuutta vastaavan mietinnön, jonka perusteella voimme tehdä perusoikeuskirjan laatimisen ohessa maa- ja oikeuskohtaisen analyysin.
Toivomme, että seuraavaksi käsittelyymme tulevaa mietintöä odotetaan vielä pelokkaammin ja että se osoittaa, miten tärkeinä unionimme pitää ihmisoikeuksia alueellisessa yhteisössämme.
Arvoisa puhemies, on hämmästyttävää, miten harvoin tässä tärkeässä ihmisoikeuskeskustelussa on mainittu lapset - ne ihmiset, jotka kykenevät kaikkein huonoiten suojautumaan ihmisoikeusrikkomuksilta.
Itse asiassa lapset eivät näy EU:n perussopimuksissa.
Eläimillä on kyllä oikeuksia, lapsilla ei.
Silti EU:n säätämät lait ja yhtenäismarkkinat koskevat myös lapsia.
Sähköinen vallankumous on ilmeisesti lisännyt hyväksikäyttäjien, pedofiilien ja pornokauppiaiden vapautta enemmän kuin teollisuusjohtajien vapautta.
Vaikka pidämme itseämme sivistyneinä, 2000-luvulla käydään yhä orjakauppaa, jossa lapsia ostetaan ja myydään seksuaalista hyväksikäyttöä varten kaikkialla maailmassa.
Ehdokasvaltioissa on ongelmia.
Latviassa on parhaillaan skandaali, jonka väitetään ulottuvan hallitukseen asti.
Näemme televisiosta lähes päivittäin, miten lapsisotilaat taistelevat selkkauksissa kaikkialla maailmassa.
Ja lisäksi tarinat lapsityövoiman käytöstä ovat meille kaikille tuttuja.
Meidän täytyy ryhtyä entistä aktiivisempiin toimenpiteisiin.
Meidän täytyy ottaa lapset esityslistalle.
Tämä ei tarkoita, että EU:n pitäisi ottaa käyttöön lapsia koskeva politiikka, mutta voisimme aloittaa varmistamalla, että EU:n lait ovat turvallisia myös lapsille.
Meidän pitäisi varmistaa, että komission toimilla on erityinen lapsia koskeva ulottuvuus.
Meidän pitäisi varmistaa, että joku vastaa komissiossa lapsiin liittyvistä asioista.
Maani hallitus nimitti vuonna 1998 Pelastakaa lapset -järjestöstä erään lasten oikeuksien asiantuntijan ulkoministeriöön kehittämään lasten oikeuksiin liittyviä strategioita ja käytännön hankkeita.
Miksi emme voi tehdä samoin?
Isossa-Britanniassa on myös niin sanottu lastenvaliokunta, joka voi tutkia lasten hyväksikäyttöä ja kuulustella asiantuntijatodistajia.
Miksi me emme voisi tehdä samoin?
Voimmeko varmistaa, että perusoikeuskirjaan tulee lapsia koskeva osasto?
Tiedän, että meillä on tiedonantoja.
Meillä on toimintasuunnitelmia ja yleissopimuksia, mutta haluamme toimenpiteitä, emme hyviä aikeita.
Arvoisa puhemies, miksi ihmisoikeudet jäävät niin pahasti jälkeen ihmisyyden kehittyessä?
Tiede, tekniikka ja viestintä; ihmiset tietävät ja osaavat yhä enemmän.
Maailmaa kuitenkin koettelevat yhä laajat ihmisoikeuksien rikkomukset. Pääsyynä niihin ovat sota, köyhyys ja vallan väärinkäyttö.
Niihin meidän siis täytyy keskittää kaikki ponnistelumme.
Kuitenkin myös kulttuurimallit ovat loukkausten perustana.
Siksi on oikein, että jäsen Malmström pyytää erinomaisessa mietinnössään kiinnittämään erityistä huomiota naisten asemaan.
Naiset joutuvat yhä hyvin monissa yhteiskunnissa itse edustamani sukupuolen harjoittaman virallisen ja joskus jopa laillistetun vallan väärinkäytön uhriksi.
Meidän esittämässämme arvostelussa täytyy seurausten yksittäisille ihmisille olla ratkaisevia, ei kollektiivisten tapojen.
Tämä tarkoittaa esimerkiksi sitä, että meidän ei pidä kunnioittaa naisten ympärileikkausta vanhana tapana vaan taistella sitä vastaan kaikin sivistynein keinoin.
Eurooppalainen ulkopolitiikka antaa puhtaasti taloudellisten etujen vaikuttaa itseensä liian yksipuolisesti.
On korkea aika, että ihmisoikeudet saavat puheiden lisäksi myös käytännössä sen prioriteetin, jonka ne ansaitsevat.
Siten Eurooppa voi vaikuttaa merkittävästi edistykseen, sivistyksen edistymiseen.
Arvoisa puhemies, hyvät kollegat, koska keskustelemme mietinnöistä, jotka koskevat ihmisoikeuksia unionin sisällä, meillä on hyvä tilaisuus pohtia käsitteiden " sisällä" ja " ulkopuolella" välistä vuorovaikutusta.
On selvää, että paras tapa, jolla unioni voi levittää ihmisoikeusmalliaan, saavutetaan maahanmuuttajien kokemusten välityksellä.
Suurimmat ihmisoikeuksien alalla esiintyvät puutteemme koskevat kuitenkin maahanmuuttajia.
Havainnollistan tätä kahdella esimerkillä.
Ensinnäkin olemme hyvin huolestuneita sellaisista takaisinottosopimuksista, joissa uhataan suoraan perusoikeuksia, kuten turvapaikkaoikeutta tai oikeutta elää oman perheensä kanssa.
Unioni vahvistaa noudattavansa Geneven ja Dublinin yleissopimuksia, joissa määrätään karkottamattomuuden periaatteesta.
Ei ole kuitenkaan hyväksyttävää, että takaisinottosopimuksissa voidaan sallia kolmansien maiden kansalaisten palauttaminen heidän omiin maihinsa, kun tiedetään, ettei niissä useinkaan ole olemassa mitään takeita ihmisoikeuksien ja demokraattisten vapauksien kunnioittamisesta.
Yhtä tuomittavaa on se, että perheet hajotetaan ja joskus jopa alaikäiset lapset jätetään yksin, kun heidän vanhempansa karkotetaan oleskeluluvan puuttumisen vuoksi, vaikka jotkut heistä ovat asuneet ja työskennelleet Euroopassa jo melkein kymmenen vuotta.
Millaisen kuvan ihmisoikeuksista nämä ihmiset vievät mielestänne omaan maahansa jouduttuaan elämään kyseenalaisissa oloissa, kokemaan nöyryyttäviä ruumiillisia tarkastuksia, loukkauksia, karkotuksia ja kuulusteluja poliisilaitoksilla ja vastaanotto- tai pakolaiskeskuksissa?
Lopulta palautamme heidät niihin maihin, joista he pyrkivät nimenomaan pakenemaan usein yhtä hyvin poliittisten ja taloudellisten kuin humanitaaristen syiden vuoksi.
Tällaiset takaisinottosopimukset vaarantavat turvapaikanhakijoiden lisäksi myös ihmisoikeuksien leviämisen maailmassa ja Euroopan unionin kansainvälisen painoarvon.
Jos unioni haluaa, että siihen suhtaudutaan vakavasti, kun on kyse ihmisoikeuksien toteutumisesta, tällaiset karkotukset on lopetettava nopeasti, ja kaikkia oikeuksia vailla olevien - kuten ilman oikeutta elää oman perheensä kanssa tai oikeutta liikkua vapaasti - naisten ja miesten, joita pidetään nyt virallisesti laittomassa asemassa, asema on laillistettava.
Vielä yksi räikeä rikkomus ihmisoikeuksia vastaan, ja se koskee ulkomaalaisten kansalaisuutta.
Miten kolmansien maiden kansalaisia voidaan vaatia sopeutumaan yhteiskuntaan ja heidän lapsiaan noudattamaan lakia ja uskomaan demokraattisten oikeuksien toteutumiseen, jos heidän ei edes anneta käyttää näitä oikeuksia?
Kun unioni laatii parhaillaan perusoikeuskirjaa, millä perusteella me luomme toisen alueen kansalaisia?
Kyse on todellakin perusoikeuksista.
Miten on hyväksyttävissä, että jotkut ihmiset jätetään niiden ulkopuolelle?
Miten he voisivat uskoa ihmisoikeusjulistuksen toteutumiseen?
Unioni voisi ylpeillä sillä, että se on ihmisoikeusalalla ensimmäisenä historiassa määritellyt kansalaisuuden asuinpaikan perusteella, sen sijaan, että se luo kansallisuuteen perustuvaa syrjintää.
Arvoisa puhemies, tämä keskustelu todellakin käydään parlamentille tärkeänä ajankohtana.
Malmströmin, Haarderin, Ludfordin ja Belderin erinomaiset mietinnöt antavat meille eurooppalaisille tilaisuuden tehdä analyyseja ja ennen kaikkea harjoittaa itsekritiikkiä.
Tämä vuosi on erityisen merkittävä.
Nyt, kun on kulunut vuosi Jugoslaviaa vastaan ihmisoikeuksien nimissä käydystä sodasta, seuraamme välinpitämättöminä, miten Venäjä rikkoo näitä oikeuksia vieläkin vakavammin Tsetseniassa.
Kaksi viikkoa sitten Espanja ja Iso-Britannia antoivat Yhdysvaltojen tuella Pinochetin paeta tämän oikeudellista vastuuta erittäin vakavista ihmisoikeusrikkomuksista.
Niin ikään tänä vuonna olemme nähneet, miten rasistinen ja muukalaisvihamielinen puolue on päässyt hallitukseen Itävallassa ja myös miten Espanjassa El Ejidossa on puhjennut rasistisia väkivaltaisuuksia.
Olemme havainneet, että tuon kaupungin kaupunginjohtaja on saanut vaaleissa 75 prosentin kannatuksen.
Tänä vuonna myös katolinen kirkko on esittänyt anteeksipyynnön, mea culpa, aikojen saatossa tekemistään ihmisoikeusrikkomuksista.
Tämän vuoksi voisimme omaksua Euroopan unionissa hieman rakentavamman asenteen.
Ehdotan viittä asiaa, jotka ovat GUE/NGL-ryhmän panos mietintöihin.
Ensiksikin meidän täytyy hylätä kaikenlainen tekopyhyys ja arvioida kaikkia maita saman mittapuun mukaan; toiseksi meidän täytyy sitoutua puolustamaan järkähtämättömästi ihmisoikeuksia kaikkialla, myös talouden alalla ja tehtaissa; kolmanneksi meidän täytyy olla erityisen huolestuneita ihmisoikeuksista kaikkialla maailmassa, Latinalaisessa Amerikassa (Meksikossa, Argentiinassa, Perussa) ja niin edelleen; neljänneksi meidän täytyy puolustaa varauksetta naisten ihmisoikeuksia; ja lopuksi meidän täytyy suositella kansainvälisen rikostuomioistuimen ratifioimista.
Joudun pilaamaan täällä vallitsevan hyvän tunnelman, koska ne kokemukset, joita olen saanut 25 vuoden aikana käydyistä ihmisoikeuksia koskeneista intensiivisistä keskusteluista ja analyyseista, osoittavat, että hyvät aikeet yhdessä huonon todellisuudentajun kanssa johtavat kauhistuttaviin tuloksiin, tai selvällä tanskan kielellä sanottuna: " Alle taler om vejret, men ingen gør noget ved det."
(" Kaikki puhuvat säästä, mutta kukaan ei tee sille mitään." ) Kyse ei ole niinkään siitä, mitä sanotaan, sillä mitä enemmän ihmisoikeuksista puhutaan, sitä pahempia ovat niihin kohdistuneet loukkaukset.
Haluaisin mainita kolme pientä asiaa: ensiksikin olen täysin samaa mieltä maanmieheni ja mietinnön esittelijän Haarderin kanssa siitä, että ehdokasvaltioille asettamiemme vähemmistöjen suojeluun liittyvien vaatimusten on koskettava meitä itseämmekin.
Sitä EU:n toimielinten olisi pitänyt miettiä vuosina 1991-1992, jolloin tunnustimme voimassa olevien vähemmistöjen suojelua koskevien sääntöjen vastaisesti ensin Slovenian ja sitten Kroatian ja ärsytimme siten tulenarkaa tilannetta, josta myöhemmin kehittyi Balkanin katastrofi.
Toinen kohta on jatkoa eiliselle keskustelulle.
Vaatimus perusoikeuskirjan liittämisestä EU:n perustuslakiin - EU:n perustamissopimukseen - ei aiheuttaisi pelkästään joitakin suunnattomia ja ylitsepääsemättömiä perustuslaillisia ongelmia, erityisesti Tanskan kaltaisessa valtiossa, vaan se tekisi EU:n perustamissopimuksesta varsinaisen perustuslain, johon sisältyvät perusoikeudet.
Sanotaan, että mitä enemmän oikeuksia, sen parempi, mutta oikeudet ovat osa monimutkaista järjestelmää.
EU:n perusoikeuskirjan tuloksena olisi loputtoman monimutkainen oikeudellisten ja perustuslaillisten ongelmien vyyhti.
Mikä taho tekee ratkaisut?
Ovatko ihmisoikeussopimuksen oikeudet EU:n perusoikeuskirjan oikeuksia painavampia?
Onko perusoikeuskirja puolestaan painavampi kuin kansalliset perustuslait ovat?
Tässä kysymyksessä ei ole mitään järkeä.
Kolmantena huomiona haluan lopuksi esittää kohteliaisuuden esittelijä Haarderille.
Olen tyytyväinen siihen, että 61 kohdassa otetaan esille ammattiyhdistysoikeudet ja yksilöiden oikeudet ammattiyhdistyksiin nähden, ja pidän sitä erittäin kiinnostavana.
Sitä vastoin esittelijä Haarderin vanhasta sydämenasiasta, toisin sanoen yksilöiden oikeudesta olla liittymättä ammattiyhdistyksiin, ei ole annettu suositusta.
Onnittelen esittelijä Haarderia siitä uudesta poliittisesta näkemyksestä, joka on tässä tuotu esille.
Arvoisa puhemies, mietinnössä esitetään tärkeitä edellytyksiä jäsenyyttä hakeville valtioille ja nostetaan tällä tavoin ihmisoikeuksiin liittyvät ongelmat samalle tasolle taloudellisten edellytysten kanssa.
Erityisen myönteisenä pidämme uskonnonvapauden ongelman mainitsemista, koska eräissä maissa - etenkin Tsekin tasavallassa - on jo annettu uskonnollisten vähemmistöjen vastaisia erittäin rajoittavia lakeja.
Myös EU:n sisäistä ihmisoikeustilannetta kuvaava jakso, jossa ei anneta ollenkaan aihetta ottaa oppimestarin asennetta uusiin ehdokasvaltioihin, on kiinnostava.
Me itävaltalaiset huomaamme nykyään olevamme - muka ihmisoikeuksien kunnioittamiseen liittyvistä syistä - tilanteessa, jossa ei enää tiedä, itkeäkö vai nauraa.
Brysseliläiset taksinkuljettajat kieltäytyivät pari viikkoa sitten ottamasta itävaltalaisia asiakkaita kyytiin.
Itävaltalaisia ei otettu belgialaisiin ja ranskalaisiin hotelleihin eikä ravintoloihin.
Avustajiemme ranskanopettajat ilmoittivat, etteivät he halunneet enää opettaa natseja, ja koululaisvaihto-ohjelmia peruutettiin.
Ulkomailla työskentelevien itävaltalaisten autoja runneltiin, heidän kotejaan heiteltiin kivillä ja heidän lapsiaan uhkailtiin kouluissa.
Tänään ilmoitettiin, että Grenoblessa pidettävän esteratsastuskilpailun itävaltalainen osanottaja on saanut kilpailukiellon.
Grenoblen kaupunginvaltuusto oli neuvotellut kauemmin hevosen osallistumisoikeudesta, mutta sitäkään ei lopulta hyväksytty, koska se ei ollut yksiselitteisesti sanoutunut irti Itävallan hallituksesta.
Lähiaikoina ehkä myös Mozartin esittäminen lopetetaan kansainvälisillä oopperanäyttämöillä.
Kukapa tietää, mihin tässä vielä päädytään.
Kuka sitten ottaakin poliittisen vastuun tästä antifasistisesta nukketeatterista Euroopan parlamentissa ja asianomaisissa EU-maissa, voi olla todella ylpeä asenteestaan.
Voin myös rauhoittaa aiempaa puhujaa, joka väitti minun veljeilevän paholaisen kanssa, että tämän pöydän alta ei löydy pukinsorkkaa.
Jos EU:ssa voidaan näin helposti lietsoa tällaista järjenvastaista kollektiivista vihaa kokonaista kansaa kohtaan, olemme vielä kaukana siitä, että voisimme antaa sääntöjä muille valtioille.
Olisivatpa kaikki nämä hyvät ihmiset, jotka käyttävät täällä puheenvuoron, eläneet yli kuusikymmentä vuotta sitten; miltä kaikelta Eurooppa olisikaan silloin säästynyt?
Arvoisa puhemies, hyvät naiset ja herrat, itsepintaisessa pyrkimyksessämme yhdistää ihmisoikeudet Eurooppa-hankkeeseen, jonka oma logiikka asettaa ne kyseenalaisiksi ja jopa uhkaa niitä, on jotakin nurinkurista.
Meidän mielestämme minkäänlaisia ihmisoikeuksia ei voida ajatella olevan olemassakaan ilman poliittista yhteiskuntaa - ja erityisesti sitä rauhanomaisen poliittisen yhteiskunnan korkeimpaa ilmenemismuotoa niin siviilirauhan kuin kansakuntien tasapainon ja siis kansainvälisen rauhan kannalta, joka kansakunta on.
Eurooppa aikoo kuitenkin kehittyä tämän perustan vastaisesti ja tuhota siltä sen kaksi peruspilaria, joista toinen on res publica (yhteiset asiat, yhteiskunta) ja toinen suvereniteetti.
Ei ole sattuma, että ihmisoikeuksien julistus annettiin Ranskassa samaan aikaan kansallisen suvereniteetin vahvistamisen kanssa.
De Gaulle sanoi osuvasti, että ihmisoikeuksista tärkein on kansallinen suvereniteetti, mikä johtuu siitä yksinkertaisesta syystä, että vapaan poliittisen yhteiskunnan joka erottuu toisaalta feodalismista ja toisaalta keisarikunnista eli kansan suvereniteetista ja valtion suvereniteetista ulkopuolella ei ole olemassa oikeuksia, mikä juuri on se asia, joka tuhoaa Eurooppa-hankkeen hitaasti mutta varmasti.
Vastaavasti mielestämme on mahdotonta torjua rasismia, antisemitismiä ja muukalaisvihaa, ellei ihmisistä tehdä kansalaisia eli ellei heitä irroteta ainakin poliittisesti heidän yksityisestä sidonnaisuudestaan eli etnisestä ryhmästään tai siitä, mitä nykyisin nimitetään vähemmistöiksi, jotka tulevat esille paitsi kansalaisvapauksien ja -oikeuksien sekä oikeus- ja sisäasioiden valiokunnan mietinnöissä myös ja tämä on mielestämme hyvin vaarallista omassa politiikassamme siinä muodossa, kuin olemme harjoittaneet sitä Kosovossa.
Lisäämällä etnisten ryhmien arvostusta, lisäämällä vähemmistöjen arvostusta avaamme vaarallisesti tien erityisryhmiin kuulumiselle vastakohtana kuulumiselle poliittisiin ryhmiin, jotka ovat kansallista osallistumista, ja tämä Pandoran lipas sytyttää pian liekkeihin maanosamme.
Tästä syystä on mielestämme todella nurinkurista paasata ihmisoikeuksista elimessä, joka johtaa meidät ennen pitkää mitä pahimpaan taantumaan.
Arvoisa puhemies, hyvät kollegat, luin hyvin kiinnostuneena Ludfordin mietinnön, ja haluan onnitella mietinnön esittelijää hänen Itävaltaa ja Itävallan tilannetta koskevista huomioistaan.
Minun pitää kuitenkin korostaa, että nämä huomiot eivät kuulu ihmisoikeuksia koskevaan mietintöön.
Sitten kun käymme keskustelua Itävallasta, sitten kun laadimme Itävallan tilannetta koskevan asiakirjan, mikäli parlamentti pitää sitä asianmukaisena, silloin voimme myös antaa jäsen Ludfordin tehtäväksi laatia asiakirjan, josta sitten keskustelemme yhdessä.
Nämä huomiot eivät kuulu ihmisoikeuksia käsittelevään asiakirjaan, kuten ne eivät myöskään kuulu paronitar Ludfordin mietinnölle varattuun aikaan, ja tästä syystä ne saavat poliittisen hyväksikäytön katkeran sävyn hyvin vakavassa asiassa, eli ihmisoikeuskysymyksessä.
Toinen huomio, jonka haluaisin tehdä tästä mietinnöstä, koskee eurooppalaisten oikeutta omaan identiteettiin.
Eurooppalaisten ja Euroopan kansojen identiteettiä ei koko asiakirjassa mainita ainoatakaan kertaa myönteisessä mielessä, vaan aina mahdollisena muukalaisvihan ja rasismin kasvualustana.
Minä olen uskovainen mies, olen vakuuttunut uskonnostani: antaako se siis syyn epäillä, että olisin vihamielinen muukalaisia kohtaan?
Sanokaamme pikemminkin, että uskonnollisen tunteen rappeutuminen voi johtaa muukalaisvihaan; uskonto on itsessään tekijä, joka lähentää ihmisiä.
Olen vakaumuksellinen italialainen patriootti: tämän mietinnön O kohdan mukaan minua voidaan epäillä muukalaisvihaajaksi.
Minusta tuntuu, että tämä paljastaa sellaisen kulttuurin asenteen, joka edisti muukalaisvastaisuutta, sillä se edisti pelkoa maailmanlaajuistumisesta, pelkoa, joka saa monet paikalliset yhteisöt sulkeutumaan itseensä ja kieltäytymään identiteetistä käytävästä vuoropuhelusta.
Meidän pitää vahvistaa, että on olemassa eurooppalainen kulttuuri-identiteetti, joka perustuu kreikkalaiseen perintöön, juutalais-kristilliseen perintöön ja valistukseen ja jonka puitteissa käydään vapaasti keskustelua muiden identiteettiryhmien kanssa.
Sellainen monikulttuurinen Eurooppa, josta puuttuisi eurooppalainen kulttuuri, olisi tuhon ja kulttuurin hävityksen alku.
Kysymys ei ole valkoisesta kulttuurista: kulttuurilla ei ole värejä; kulttuuri viittaa arvoihin, ei väreihin.
On monia kysymyksiä, jotka liittyvät muukalaisvihaan ja rasismiin, mutta niitä koskeva päätöksenteko pitää jättää paikallisille yhteisöille.
Ei ole meidän tehtävämme määritellä työpaikkojen lukumääriä, ei ole meidän tehtävämme määritellä poliisivoimien työpaikkojen lukumääriä, eikä ole meidän tehtävämme määritellä muita työmarkkinoihin liittyviä lukumääriä. Tämä tie nimenomaan ei edistä yhdentymistä vaan estää sitä.
Viimeinen huomio: olemmeko todellakin vakuuttuneita siitä, että kaikki ne ovat rasisteja, jotka eivät ole myötämielisiä täysin valvomatonta siirtolaisuutta kohtaan?
Ja olemmeko vakuuttuneita siitä, että kaikki perustuslakimme ovat rasistisia, kun niiden kansalaisuutta koskevissa kysymyksissä on erilaiset arvosteluperusteet kuin ne, joista paronitar Ludford puhui?
Uskon, että näitä kysymyksiä pitää huolellisesti pohtia, ja monia niistä pitää muuttaa, muuten tälle mietinnölle on vaikea saavuttaa yleistä hyväksyntää tässä istuntosalissa.
Arvoisa puhemies, arvoisat parlamentin jäsenet, aluksi haluan ilmaista iloni hänen mietinnöstään parlamentin jäsen Cecília Malmströmille ja kaikille mietintöön osansa antaneille.
Mietintö näyttää minusta verrattain täydelliseltä, siinä on joitakin jopa hyvin teräviä kohtia.
Tahtoisin kiinnittää täysistunnon huomion kolmeen omasta mielestäni tällä hetkellä ihmisoikeuksien kannalta oleelliseen kohtaan.
Yksi niistä koskee vesikysymystä: piakkoin, tämän viikonlopun aikana, pidetään Haagissa vesikysymystä käsittelevä foorumi.
Ja tässä foorumissa vettä käsitellään taloudellisena omaisuutena, harvinaisena omaisuutena.
Tämä on tärkeää, sillä jos kerran vesi todella on kerta kerralta taloudellisesti yhä tärkeämpää omaisuutta, on myös totta, että oikeus veteen on kaikkien kansojen ihmisoikeus ja yhteiskunnallinen oikeus.
Sen vuoksi tahtoisin kiinnittää parlamentin huomion juuri vesikysymykseen, josta tulee koko tämän vuoden kestävä keskustelunaihe.
Tilanne kärjistyy kerta kerralta, mutta oikeus veteen on nähtävä myös ihmisoikeutena.
Toinen kysymys, jota myös haluaisin täällä hyvin lyhyesti käsitellä, on Angola.
Mietinnössä sanotaan, että Angolassa tapahtuneita ihmisoikeuksien loukkauksia on käsitelty liian diplomaattisesti ja hienovaraisesti.
Mielestäni tämä vastaa tapahtumien todellista kulkua; hiljaisuuden verho on levännyt Angolan tapahtumien yllä, maan, joka on käynyt sotaa pysyvästi jo 40 vuotta ja 25 vuotta kansalaissotaa.
Olisi välttämätöntä saada selvempi ja kirkkaampi kuva Angolan tapahtumista, kuten täällä sanottiin puhuttaessa hyökkäyksen kohteeksi joutuneiden toimittajien ihmisoikeuksista.
Kaikkein eniten minua kuitenkin huolestuttavat nimenomaan Angolassa lasten oikeudet, kun heitä viedään väkisin sotaan molemmille puolille, ja naisten oikeudet, koska juuri he kärsivät eniten tämän julman sodan seurauksista.
Arvoisa puhemies, hyvät kollegat, käytän puheenvuoron ilmaistakseni syyn siihen, miksi äänestämme toimenpidettä vastaan ja miksi tunnemme hämmennystä näiden kahden kysymyksen takia, kysymysten, jotka on sisällytetty päätöslauselmaan eräiden sellaisten parlamentin jäsenten pyynnöstä, jotka mielestäni haluavat käyttää hyväkseen Euroopan parlamentin uskottavuutta voidakseen viedä eteenpäin puolueellisia pyyteitä, jotka ovat ristiriidassa yhteisön, ja ennen kaikkea italialaisen, kollektiivisten etujen kanssa.
Arvoisa puhemies, viittaan tällä Haarderin mietinnön 38 kohtaan sekä 41 ja 42 kohtaan.
38 kohdassa, joka on sitä paitsi huonompi muoto tarkistuksesta 22, joka esitettiin tänään istuntosalissa, haluttaisiin velvoittaa Italia kuka tietää, miksi juuri ainoastaan Italia takaamaan tuomarin puolueettomuus, ei erottamaan juridisia voimia poliittisista voimista, kuten Montesquieu on meille opettanut, vaan juridisten voimien puitteissa erottamaan tutkintatuomarin ja tuomarin tehtävät toisistaan.
Tämän järjettömän ajattelutavan seurauksena on, että ne, jotka nykypäivänä kuuluvat jollainen tilanne on Italiassa juridisiin viranomaisiin tutkintatuomarien ominaisuudessa, siirretään lopulta toimeenpanovallan alaisuuteen, missä piilee se todellinen vaara - näin on - että korruption, poliittisen hyväksikäytön vastaisia tutkimuksia ei voida enää viedä rauhallisesti eteenpäin.
Viittaan 41 ja 42 kohtaan ja ilmaisen arvostukseni siitä seikasta, että yhdeltäkään kansalaiselta, ei edes entisten hallitsijoiden miespuolisilta jälkeläisiltä voida riistää vapautta palata kotimaahansa, mutta ilmaisen hämmennykseni siitä, että tämä koskisi vain Italiaa ja Itävaltaa: yhteisössä on myös muita valtioita, joilla on hallitsijoita ja hallitsijoiden jälkeläisiä, jotka oleskelevat ulkomailla.
Jos määrätään alle kuuden kuukauden määräaika, jonka aikana sanktioita sovelletaan, ennen kaikkea Italian osalta käytäntö on mielestäni vastoin Italian perustuslakia, jossa säädetään nimenomaan perustuslaillisesta kumoamisesta.
Arvoisa puhemies, ihmisoikeuksia, rasismia ja muukalaisvihaa koskevat vuosittaiset mietinnöt antavat korkea-arvoiselle parlamentillemme erinomaisen tilaisuuden tarkastella kriittisesti tai paremminkin itsekriittisesti Euroopan unioniin kuuluvia valtioita.
Ehdokasvaltiot ja niiden parlamenttien jäsenet jos ajattelen eräitä Turkin parlamentin jäseniä - voisivat oikeastaan oppia mietinnöistä varsin paljon, esimerkiksi sen osalta, miten vapaasti kansanedustajat toimivat ja heidän täytyy toimia, kun kyse on ihmisoikeuksista omassa maassa.
Meidän on kuitenkin myönnettävä, että läksyjä on vielä paljon lukematta.
Itsekritiikki ei riitä.
Se tuottaa meille kunniaa, mutta se ei yksinään riitä.
Kun tuomitsemme mietinnöissämme järjestys- tai vankeinhoitoviranomaisten harjoittaman pidätettyjen tai vangittujen henkilöiden kidutuksen ja julman kohtelun, meidän on myönnettävä, että vastuulliset tahot ovat tähän mennessä tehneet todella vähän tämän estämiseksi.
Sama koskee myös pakolaisten kohtelua eräissä jäsenmaissa.
Kuinka kauan vielä jatkamme kiistelyä useiden vankiloiden olosuhteista, ongelmasta, joka on kaikille tuttu mutta jota ei ole vielä tähän mennessäkään saatu järjestykseen?
Kun haluamme tehdä vankiloissa olevista ihmisistä yhteiskuntakelpoisia, meidän on myönnettävä, että suurin osa Euroopan vankiloista ei nykyään ollenkaan sovi juuri tähän tehtävään.
Arvostelemme oikeutetusti ihmisoikeusloukkauksia ja syrjintää ehdokasvaltioissa, esim. Turkissa tai joissakin Itä-Euroopan valtioissa, kun kyse on romaneista ja muista vähemmistöistä, mutta juuri sen vuoksi meidän on toimittava esikuvallisesti, kun kyse on ihmisoikeuksista Euroopan unionissa.
Lopuksi haluan lausua kiitokset.
Arvoisa puhemies, käsittelemämme mietinnöt ovat oikeansuuntaisia, mutta nykyisten sopimusten omahyväiset johdanto-osan kappaleet eivät ole hyväksyttäviä.
Jotta syrjintää voitaisiin torjua tehokkaasti, tarvitaan laajempia ja ennen kaikkea käytännönläheisempiä toimenpiteitä.
On esimerkiksi poistettava kaikki kansallisuusrajoitukset julkisiin virkoihin pääsemiseltä.
Yhteisön ja jäsenvaltioiden toimielinten on oltava esimerkkinä.
Lisäksi täysi kansalaisuus edellyttää sitä, että unionissa asuvilla muilla kuin jäsenvaltioiden kansalaisilla on äänioikeus, ja se koskee kaikkia vaaleja.
Niin kauan kuin jäsenvaltioiden ulkopuolisten maiden kansalaiset ovat vailla poliittisia oikeuksia, he ovat yllytyspuheiden kohteena, ja heitä syrjitään.
Jos heidän asemansa veronmaksajina antaa heille tämän oikeuden, miksi se rajataan paikalliselle ja Euroopan tasolle?
Lopuksi, Euroopan on laillistettava kaikkien laittomien siirtolaisten asema. Sillä voidaan torjua työvoiman salakuljetusta ja muukalaisvihaa, joka pääsi valloilleen esimerkiksi hiljattain Espanjassa.
Tämä edellyttää niiden Schengenin, Amsterdamin ja Dublinin sopimusten määräysten kumoamista, joilla todella loukataan turvapaikkaoikeutta.
Lopuksi, olemme sitä mieltä, että rasismin torjunta ei riipu viime kädessä oikeudellisista keinoista, vaikka ne ovatkin hyödyllisiä, vaan käytännön toimenpiteistä, joilla lopetetaan työttömyys ja syrjäytyminen, ja tällä alalla meihin kohdistetaan odotuksia.
Arvoisa puhemies, voimme kirjoittaa ihmisoikeuksista, mitä ikinä haluamme, ja voimme tiedottaa ja keskustella asiasta, mutta ellemme vie läpi aikomuksiamme ja raportteja, ne eivät hyödytä mitään.
Ne keräävät pölyä komission hyllyillä ja hyvää tarkoittavien ihmisten ja hallitusten työhuoneissa.
Meidän täytyy ottaa johtoasema, kuten myös tiedotusvälineiden, koululaitoksen ja kirkkojen; niillä ei ole aikaisemmin ollut tällaista johtoasemaa.
Saisimme hävetä, että olemme laiminlyöneet Mosambikia niin kauan ja tehneet liian vähän liian myöhään.
Maanosamme lähettää 2 miljardin dollarin arvosta aseita kuivuudesta kärsivään Etiopiaan, mutta emme pysty löytämään paria helikopteria, jotka voisimme nopeasti lähettää pelastamaan hukkuvia ihmisiä Mosambikista.
Me ja muut unionin toimielimet saisimme todellakin hävetä, ettemme pysty reagoimaan tällaisiin katastrofeihin.
Saisimme hävetä, että annamme 5 000 irakilaislapsen kuolla joka kuukausi.
Puoli miljoonaa ihmistä on kuollut sen jälkeen, kun pakotteet otettiin käyttöön.
Irakissa käydään edelleen raakaa sotaa.
Pommitukset jatkuvat häikäilemättä ja tietämättämme.
Tuossa maassa käydään sotaa lapsia ja viattomia kansalaisia vastaan.
Meidän pitäisi vedota turvallisuusneuvostoon yksitellen ja yhdessä, niin että ihmisille toimitettaisiin lääkkeitä.
Saisimme hävetä, että sallimme aseiden myynnin Afrikan suurten järvien alueelle.
Saisimme hävetä, että emme kitke Euroopan unionista rasismia ja muukalaisvihaa, jotka rehottavat omassa maassani ja muualla EU:ssa.
Rasismi on rikos - rikos, jota unionissa ei selvitetä, lainvastainen teko, josta ei unionissa saa rangaistusta.
Meidän täytyy ehdottomasti tehdä sille jotakin.
Emme tee sille nyt yhtikäs mitään.
Unionin kansalaiset ovat tuomarimme ja valamiehistömme.
Ellemme ota johtoasemaa ja toimi määrätietoisesti ja päättäväisesti, he antavat oman tuomionsa lähivuosina.
Petämme heidän odotuksensa, ellemme torju rasismia ja muukalaisvihaa Euroopan unionissa.
Haluan sanoa maani hallitukselle, että meidän täytyy tehdä samoin kotonani Irlannissa.
Arvoisa puhemies, haluaisin kiittää kollega Belderiä hänen perusteellisesta mietinnöstään, joka käsittelee rasismin, muukalaisvihan ja antisemitismin vastustamista ehdokasvaltioissa.
Nyt on kysymys siitä, millainen ihmistä ja yhteiskuntaa koskeva filosofia meitä inspiroi, ja jäsen Belder on siinä hyvin selkeä.
Mietinnössä on lähtökohtana ihmissuvun yhtenäisyys, kristillinen ilmaus, joka toimii vahvana esteenä rasistisluontoisille hairahduksille.
Voitaisiin puhua ihmisestä Jumalan kuvana.
Se tekee täysin mahdottomaksi nähdä lähimmäisen uhkana tai loukata hänen arvoaan.
Belder ei selvästikään pidä lähtökohtana ideologiaa, jota jotkut nimittävät konservatiiviseksi ja jonka perustana on yhteisön identiteetin puolustaminen ulkopuolelta tulevia kulttuurivaikutuksia vastaan.
Tällainen ideologia, joka yliarvostaa yhteisöllistä ajattelua, sisältää liian vähän esteitä taipumuksille syrjintään.
Hylkään sellaisen konservatiivisen ideologian.
Ehdokasvaltioissa oletetaan, että Euroopan unioni on oikeusvaltioiden yhteisö, jonka perustana on hyväksyä yhteisesti sellaiset arvot, jotka ovat yleisesti lähtöisin juutalaisuudesta ja kristinuskosta.
On johdonmukaista, että pidämme kiinni näiden arvojen noudattamisesta.
Tämä ei aina sovi yhteen niiden ensimmäisten reaktioiden tai meidän ensimmäisten reaktioidemme kanssa, mutta se on yksinkertaisesti osoitusta hyvistä periaatteista.
Ne eivät ole aina meille eduksi.
Ihmisten täytyy luopua peloistaan ja lyhyen aikavälin eduistaan.
Meidän täytyy auttaa ehdokasvaltioita tässä asiassa kriittisellä ja rakentavalla tavalla, eikä meidän pidä välttää kaikkien yksityiskohtien kertomista.
Belderin mietinnössä viitataan siihen muutaman kerran konkreettisesti.
Erityisesti kirkoilla, ammattiliitoilla, naisjärjestöillä, ammattioppilaitoksilla ja muilla oppilaitoksilla on tässä asiassa ratkaiseva rooli.
Minun ryhmälläni ei ollut mitään syytä esittää enää tarkistuksia.
Mitä tulee Ludfordin mietintöön, minä kuulun ryhmässäni vähemmistöön, joka ei pidä mietinnön heikkouksia niin vakavina, että äänestäisi sitä vastaan.
Ehdotukset ulkomaalaisten äänioikeudesta eivät itse asiassa sovi lainkaan muukalaisvihaa koskevaan mietintöön, mutta hyväksymme kuitenkin sinänsä tätä asiaa koskevan suosituksen.
Olen ollut Alankomaissa vaikuttamassa tähän käytäntöön jo 25 vuoden ajan, alkaen etelämolukkilaisista.
Virkamiespaikkojen tarjoamisen osalta minulla ei ole mitään ongelmia.
Se ei itse asiassa ole minulle mikään ideologinen kysymys, mutta kun tarkastelen Euroopan unionin ulkomaanedustustoja, näen, että niissä on runsaasti ulkomaalaisia EU:n palveluksessa, jopa luottamuksellisissa tehtävissä.
Viranomaiset tekevät viisaasti esimerkiksi tekemällä etnisistä vähemmistöistä näkyvän osan poliisivoimia.
Tällaisten mahdollisuuksien rajoittamista pidän hyvin epäkäytännöllisenä, enkä haluaisi tehdä siitä myöskään vaatimusta.
Mitä etuja se nyt palvelisi?
Jos Ludfordin mietintöä ei muuteta tarkistuksilla kielteisessä mielessä, minun täällä edustamani vähemmistö äänestää sen puolesta.
Arvoisa puhemies, hyvät kollegat, haluaisin tehdä kaksi lyhyttä huomautusta, jotka koskevat edellistä puhujaa, kollega Oostlanderia.
On myönteistä, että hän aikoo kannattaa Ludfordin mietintöä, kun taas hänen väitteensä, että Euroopan unioni olisi kristillisten arvojen yhteisö - ja haluankin korjata sen välittömästi - ei ole kovinkaan hyvä.
Kristinusko myötävaikuttaa Euroopan unionin arvomaailmaan, mutta on myös muita Euroopan unionin arvomaailmaan sulautuneita virtauksia. Minusta on varsin tärkeää tuoda tämä kerrankin esille.
Kun puhumme Ludfordin ja Haarderin mietinnöistä, sallikaa minun tehdä ryhmäni puolesta muutamia teknisiä huomautuksia.
Kollega Haarder esitti erinomaisen mietintöluonnoksen valiokunnassa. Siihen tehtiin valiokunnassa 170 tarkistusehdotusta ja 22 kompromissiehdotusta, yhteensä siis 192 muutosehdotusta.
Niitä käsiteltiin valiokunnassa päiväkausia, sitten hyväksyttiin melkoisen laaja tarkistettu mietintö, ja sen jälkeen täällä täysistunnossa on taas käsiteltävänä 69 tarkistusehdotusta.
Sinänsä tässä ei ole mitään yllättävää, mutta melkein puolet tarkistusehdotuksista on ryhmältä, jota nimitetään TDI:ksi eli riippumattomien jäsenten tekniseksi ryhmäksi.
Ryhmä on Boninon ja Le Penin jo sinänsä sensaatiomainen sekoitus, mutta tämä kerho ei koskaan osallistu töiden valmistelua koskeviin neuvotteluihin.
Nämä parlamentin jäsenet eivät koskaan ole läsnä valiokunnassa.
He eivät koskaan osallistu ongelmiin liittyviin yksityiskohtaisiin neuvotteluihin.
Miksi he sitten aina esittävät näitä tarkistusehdotuksia täysistunnoissa?
Sen voimme kuulla heidän puheistaan, joista olemme tänään jo saaneetkin nauttia täällä.
He haluavat käyttää hyväkseen tätä foorumia ladellakseen täältä maailmalle tyhjänpäiväisyyksiä, kun katsomona on mahdollisimman paljon ihmisiä.
Asiallisia töitä, ei kiitos.
Yksioikoista lietsontaa, kyllä kiitos.
Tämä on äärioikeiston poliittinen strategia Euroopan parlamentissa!
Toiseksi haluan käsitellä täällä seuraavaa asiaa: kun puhumme ihmisoikeustilanteesta Euroopan unionissa, puhumme silloin, kollega Ceyhunin osuvan luonnehdinnan mukaisesti, velvollisuutenamme olevasta itsetutkistelusta, kun toisaalta haluamme puhua ihmisoikeusloukkauksista maailman muissa osissa ja toisaalta sanoa ehdokasvaltioille, että kykenemme itsekritiikkiin; puhumme myös siitä, millaista mittapuuta käytämme arvioidessamme ihmisoikeuksien kunnioittamista omalla alueellamme.
Tämä on niin tärkeää sen vuoksi, että vain itsekritiikkiin kykenevällä on oikeus arvostella myös muita.
Sen vuoksi nämä mietinnöt - sekä rasismin vastustamista koskeva kollega Ludfordin mietintö että ihmisoikeuksia koskeva Haarderin mietintö - ovat suuntaa antavia mietintöjä.
Näitä aiheita koskeva vuosittainen keskustelu näyttää suuntaa Euroopan unionin yleiselle poliittiselle muotoutumiselle.
Kun kuitenkin joudun kokemaan, että näitä mietintöjä on väärinkäytetty tyhjänpäiväisiin sisäpoliittisiin jahkailuihin, voin vain sanoa, että tähän väärinkäyttöön syyllistyvät toimivat harkitsemattomasti.
Tarkoitan Haarderin mietinnön 38 kohtaa, jossa kyse on tuomarien ja tutkintatuomarien urien erottamisesta toisistaan ja johon läsnä oleva kollega Cornillet on esittänyt tarkistusehdotuksen, jonka aiheena on tuomarien ja tutkintatuomarien ura Italiassa aivan yleisesti ottaen.
Ihmettelen, mitä tekemistä tällä asialla on ihmisoikeuksien kanssa!
Se, joka väärinkäyttää ihmisoikeuksia koskevaa mietintöä kansallisen sisäpolitiikan tekemiseen, puhuu kokonaan aiheen vierestä.
En käsitä, mitä tekemistä Savoijin prinsseillä, joiden pitää taas voida matkustaa Italiaan, on 41 ja 42 kohdassa, kun kyse on kuitenkin ihmisoikeuksien loukkauksista.
Olen sitä mieltä, että sen, joka aikoo vakavissaan keskustella ihmisoikeuksista EU:ssa, pitäisi tosiaan myös puhua ihmisoikeuksista eikä yrittää väärinkäyttää näitä arvokkaita ja hyviä mietintöjä sisäpoliittisiin taktiikkapeleihin.
(Suosionosoituksia)
Arvoisa puhemies, keskusteluhan ei ole vielä loppunut, mutta haluan kuitenkin käyttää tilaisuutta hyväkseni ja kiittää kollegoitani heidän esittämistään kommenteista ja heiltä saamastani tuesta sekä siitä hyvästä yhteistyöstä, jota teimme valiokunnassa tätä mietintöä laatiessamme.
Arvoisa komission jäsen, arvoisa neuvoston puheenjohtaja, tämän keskustelun jälkeen kaikille pitäisi olla täysin selvää, että ihmisoikeudet eivät ole asioita, joista keskustellaan vain sunnuntaisin, pyhävaatteisiin pukeutuneena.
Ihmisoikeudet on liitettävä kaikkeen EU:ssa tehtävään poliittiseen yhteistyöhön.
Jotta kauniit sanat johtaisivat konkreettisiin toimiin ja sen myötä tuloksiin, tarvitaan johdonmukaisuutta, kärsivällisyyttä ja tarkkaan harkittua strategiaa.
Toivon, että viesti on mennyt perille ja että parlamentti saa pian neuvostolta konkreettisia ehdotuksia siitä, miten voimme edetä yhdessä tässä työssä.
Arvoisa puhemies, vaikka suunta onkin oikea, kaikki ei suinkaan ole kunnossa.
Joissakin valtioissa ei esimerkiksi kunnioiteta ihmisten perusoikeutta käydä koulua ja ilmaista itseään omalla kielellään.
Baskimaassa, jossa voimme ongelmista huolimatta valita, minkä kielistä koulua haluamme lastemme käyvän, Espanjan korkein oikeus on julistanut laittomaksi sen, että kaupunginhallitukset voisivat yhdistää resurssinsa ja näin edistää kielen kehittämistä. Tämä on selkeä esimerkki siitä, miten lakia tulkitaan poliittisista tarkoitusperistä käsin ja miten kaikkia oikeuksia ei kunnioiteta nykyisin edes Euroopan unionissa.
Entä mitä pitäisi sanoa siitä, että halutaan kyllä puhua ihmisoikeuksista tuhansien kilometrien päässä, mutta kotona tehdäänkin päinvastoin tai asioita arvioidaan poliittisten tai kaupallisten intressien perusteella?
Chirac puhuu inuiittien oikeuksista Quebecissä mutta ei välitä kielellisistä oikeuksista Ranskassa.
Jospinia moititaan siitä, että hän puhuu Hizbollahista sen oikealla nimellä, kun taas toisenlaisia järjestöjä suositaan ja niiden väitetään tekevän terrorisminvastaista yhteistyötä Espanjan kanssa.
Espanjan pääministeri sanoo Tsetsenian olevan sisäinen asia ja tekee itsestään näin Tsetsenian kansan hävittämisen puolueettoman liittolaisen.
Emme voi millään tavalla hyväksyä tällaista silkan tekopyhyyden vääristämää suhtautumista politiikkaan.
Lopuksi: edustamieni baskikansalaisten mielestä tekosyynä ei saa käyttää sisäisiä asioita eikä poliittisia tarkoitusperiä.
Mielestämme täällä ja muualla on kyse ihmisistä, kansalaisista, joilla on luovuttamattomia oikeuksia, joihin haluamme rinnakkaiselomme perustuvan.
Italian perustuslaissa vahvistetaan juhlallisesti, että Savoijin hallitsijasuvun entisiltä kuninkailta, heidän puolisoiltaan ja näiden miespuolisilta jälkeläisiltä kielletään pääsy kansalliselle maaperälle ja siellä oleskelu.
Italian perustuslaki on sen valtaisan ja historiallisen yhteisymmärryksen tulos, joka syntyi kaikkien demokraattisten voimien välillä fasismin vastaisen taistelun ja kansallisen vapaussodan aikana.
Ei voida suvaita, että Euroopan parlamentti voi pyytää sellaisen perustuslain tekstin rikkomista, joka on yksi maailman demokraattisimmista ja edistyksellisimmistä.
Tästä aiheesta puhuttaessa ei ole tarpeetonta muistuttaa, että Savoijin hallitsijasuvun jäsenet eivät ainoastaan edistäneet fasistisen diktatuurin syntymistä, antaneet tukeansa fasistiselle hyökkäykselle demokraattista Espanjaa vastaan ja halunneet imperialistis-fasistista sotaa Etiopiaa vastaan vaan myös sallivat liiton solmimisen Hitlerin rasistisen hallintojärjestelmän kanssa ja jopa sovelsivat häpeällisiä rasistisia lakeja Italian juutalaisia vastaan.
Kun he sitten olivat saattaneet Italian ja koko Euroopan tuhoisaan maailmansotaan, he pakenivat Roomasta ja jättivät häpeällisesti Italian sotajoukot oman onnensa nojaan ilman määräyksiä ja ohjauksia sillä hetkellä, kun aselepo solmittiin liittolaisjoukkojen kanssa.
Sitä paitsi Savoijin hallitsijasuvun jäsenet eivät ole koskaan halunneet tunnustaa tasavallan suvereeniutta ja perustuslain vahvistamaa tasavallan valinnan ehdottomuutta.
Arvoisa puhemies ja arvoisat kollegat, ei voida tuntea epäilyksiä eikä epävarmuutta torjua täällä täysin odottamatta esitetty pyyntö, joka loukkaa Italian tasavallan perustuslakia.
Epävarmuudelle ei siis ole sijaa, kun vahvistetaan, että Italian entisten kuninkaiden jälkeläisille ei ole tilaa minun kotimaassani.
Arvoisa puhemies, Ludfordin ja Haarderin mietinnöt paljastavat varmasti sen, miten kiihkeästi jotkut yrittävät matkia Amerikan yhdysvaltoja sellaisessa, mistä on vähiten hyötyä yhteiskuntiemme kehitykselle.
Olen ottanut esille kolme hyvin tyypillistä asiaa.
Meitä kehotetaan monipuolistamaan etnisesti henkilöstöämme, mikä edellyttää ensiksi henkilöstön etnisen taustan selvittämistä.
Minä, joka esimerkiksi olen etniseltä taustaltani pariisilainen, olen nyt huolestunut siitä, miten me voimme olla riittävästi edustettuina unionin elimissä ja miten voitaisiin luoda etnisiä kortistoja etnisen monimuotoisuuden valvomiseksi.
Luomme valvottuja ja vahvistettuja kortistoja eli harjoitamme toisin sanoen rotusyrjintää tällä rasistisella masokismilla, jota nimitetään myönteiseksi syrjinnäksi.
Meitä kehotetaan myös tunnustamaan kaikki uudet uskonnolliset yhteisöt ja tietysti antamaan niille samat oikeudet ja sama asema kuin Raamattuun perustuville uskonnoille.
Tämä on hyvin ikävä heijastus Luxemburgissa sijaitsevan Euroopan yhteisöjen tuomioistuimen eilen tekemästä päätöksestä, jolla skientologinen uskonnollinen liike sai tyydytyksekseen saman aseman kuin kaikki eurooppalaiset uskonnot.
Lopuksi meitä kehotetaan antamaan samaa sukupuolta oleville pariskunnille samat oikeudet kuin perheille.
Tällöin unohdetaan se, että perheet ovat saaneet oikeutensa valtiolta ja kansakunnilta tietysti siksi, että valtio ja kansakunnat jatkavat olemassaoloaan niiden ansiosta, ja siksi, että niillä on yhteiset edut.
Arvoisa puhemies, kuten joka kevät luumupuiden ja kirsikkapuiden kukkimisen välillä, nyt on tullut aika esitellä se moraalinen ja älyllinen tyyli, jolla käydään taisteluun saatanaa ja sen menoja ja tekoja vastaan, tai kuluneita ilmaisuja käyttäen pikemminkin muukalaisvihaa, rasismia ja antisemitismiä vastaan.
En pidä itseäni muukalaisvihamielisenä, koska olen opettanut yliopistossa Kaukoidän kieliä ja kulttuureja, joille omistauduin ennen siirtymistäni politiikkaan, ja olin dekaanina tiedekunnassa, jossa opetetaan 28:aa vierasta kieltä ja kulttuuria.
Sen pohjalta minun on helpompi sanoa teille, että kaikilla näillä muka rasismin vastaisilla vuodatuksilla on yhteisiä piirteitä, joista kaikkein ensimmäinen on älyllinen tyhjyys ja toinen vapaamielisyyden tukahduttaminen.
Älyllinen tyhjyys: käytettyjä termejä ei ole edes määritelty. Mitä on rasismi?
Mitä on muukalaisviha? Mitä on nationalismi?
Mitä ovat ääriasenteet?
Mitä nämä käsitteet pitävät sisällään?
Mikä on niiden filosofinen perusta?
Mihin oppijärjestelmiin ne liittyvät? Ansaitsevatko näistä asioista syytetyt tällaisen häväistyksen?
Kukaan ei tiedä tai halua tietää sitä. Asia on nimittäin niin, että jos nämä termit määriteltäisiin, silloin vähennettäisiin niiden tosiasiallista käyttökelpoisuutta: niiden vaikutusta tunteiden ja mielipiteiden turtumiseen toistettaessa monotonisesti samoja fraaseja ja uhattaessa vastaanhangoittelijoita mustamaalauksella.
Todellisuudessa on kyse siitä, että isänmaallisuus samaistetaan petollisesti laajentumishakuiseen nationalismiin, siirtolaispolitiikan oikeutettu vastustaminen muukalaisvihaan ja kansakuntien halu säilyttää oma identiteettinsä rasismiin.
Kaikki tämä on järjetöntä.
Rasismi merkitsee pyrkimystä alistaa joku rotu toisen hallintaan.
Kuka on rasisti nykypäivän Euroopassa?
Muukalaisviha merkitsee ulkomaalaisten läsnäolon torjumista.
Te voitte tuomita sen moraalisesti mutta poliittisella tasolla teidän on ajateltava, että kirjaimellisessa merkityksessään muukalaisviha on perustana kaikille niille kansallisille vapautusliikkeille, joita olemme muina aikoina ylistäneet.
Mitä tulee antisemitismiin, joka näyttää jälleen olevan nostamassa päätään Euroopassa, eikö olisi lopultakin aika asettaa kysymykset oikein?
Vasemmistofilosofi Jean-Paul Sartren eräässä kirjassa kehittelemä ajatus, jonka mukaan juutalainen on pääasiassa antisemitistin keinotekoisesti luoma käsite, on selvästi virheellinen, mikä pätee muuhunkin tämän filosofisen koulukunnan ajatteluun, mutta eikö päinvastainen ajatus olisi oikea, eli ajatus siitä, että tietyt juutalaispiirit tarvitsevat antisemitismiä olemassaolonsa turvaamiseksi, identiteettinsä vahvistamiseksi ja myös moraalisen, poliittisen ja jopa taloudellisen auktoriteettinsa vakiinnuttamiseksi?
Näin sanovat ainakin rehellisesti ja rohkeasti ajattelevat juutalaiset, jotka pitävät jopa valitettavana sitä, että toisen maailmansodan aikaisista juutalaisvainoista, joista käytetään yleisesti epämääräistä uskonnollista termiä shoah, muistutetaan päivittäin rasittavalla ja yksipuolisella tavalla ja joskus jopa ylenpalttisesti vain sellaisia poliittisia ja taloudellisia päämääriä silmällä pitäen, joilla ei ole enää mitään tekemistä kuolleiden kunnioittamisen ja heidän muistonsa säilyttämisen kanssa.
Niin sanotun rasismin vastaisuuden ongelmana ei ole kuitenkaan totuuden etsiminen eikä edes tuki... jäsen Schulz, perheeni ei ole koskaan hyväksynyt saksalaista upseeria, eikä se muuta asennettaan teidän vuoksenne! ...eikä edes tuki, kuten sanoin, jota pitäisi antaa siirtolaisille.
Ei, ongelmana on tukahduttaa sikiämisvaiheessa kaikki kansakunnissa mahdollisesti heräävät pyrkimykset estää niiden siirtolaisten tuhoaminen.
Rasismin vastaisella uskonnolla on uskonkappaleensa, pappinsa, inkvisiittorinsa ja noitaoikeudenkäyntinsä.
Historia tuomitsee ankarasti tämän surkean ideologian, jota me puolustamme ylpeästi joka käänteessä.
Englantilainen filosofi John Locke sanoi kerran, että maa vailla lakia on maa vailla vapautta.
Kun Euroopan ihmisoikeussopimuksen allekirjoittamisesta on kulunut 50 vuotta, kun Helsingin päätösasiakirjasta on kulunut 20 vuotta, kun Berliinin muurin murtumisesta on kulunut 10 vuotta ja kun Amsterdamin sopimuksen voimaantulosta on kulunut vuosi, Euroopan ytimessä on yhä perustuslaeissa säännöksiä, jotka kuuluvat keskiaikaan - säännöksiä, joille ei ole sijaa nykyaikaisessa Euroopassa.
Esimerkiksi Italian Viktor Emanuelin täytyi jättää kotimaansa Italia 9-vuotiaana lapsena, eikä hän ole saanut palata sinne 53 vuoteen.
Jos hän purjehtii kotoaan Korsikasta Italian aluevesille, rannikkovartijat hälytetään paikalle nykyaikaista satelliittiteknologiaa käyttäen ja häntä kehotetaan kaiuttimitse palaamaan.
Hänen 28-vuotias poikansa on ollut Italiassa vain kerran, kun hänen lentokoneensa ohjattiin huonon sään takia Milanon lentoasemalle.
Poliisit piirittivät koneen, ja häntä kiellettiin poistumasta koneesta.
Mitä tekemistä hänellä on sen kanssa, mitä hänen isoisoisänsä teki fasistien valtakaudella? Tuoreen mielipidetutkimuksen mukaan 80 prosenttia italialaisista on sitä mieltä, että heidän pitäisi saada palata ilman rajoituksia.
Kumpikaan ei ole minkäänlainen uhka Italian valtiolle.
Tämä ei ole vain joitakin ihmisiä koskeva kysymys, kuten jotkut ovat yrittäneet väittää; se on suoraan sidoksissa siihen, että Euroopan unioni on sitoutunut kunnioittamaan ihmisoikeussopimusta, omia perussopimuksiaan ja oikeusvaltiota.
Perusoikeuskirjasta puhutaan paljon.
Sellainen puhe kumisee tyhjyyttään, ellei parlamentti ensin pyri kaikin keinoin puuttumaan perustamissopimuksen rikkomistapauksiin.
Tunnen syvää ja kestävää rakkautta Italiaa ja sen kansaa kohtaan, mutta minun on sanottava tänään teille ja Italian presidentti Ciampille, että Italialla ei ollut moraalista eikä juridista oikeutta allekirjoittaa Amsterdamin sopimusta, koska se ei ollut poistanut omasta perustuslaistaan tätä ihmisoikeussopimuksen erittäin räikeää rikkomistapausta.
Tämä koskee myös Itävaltaa, jossa Otto von Habsburgia vaadittiin kieltämään oma identiteettinsä ja luopumaan hänelle ja hänen sukunsa jäsenille kuuluvista oikeuksista päästä Itävaltaan.
Perustamissopimuksen mukaiset oikeudet eivät minun mielestäni ole ehdollisia.
Perustamissopimuksessa ei syrjitä yksittäisiä sukuja, ja näin ollen tässä rikotaan perustamissopimusta.
Oikeus päästä omaan maahansa, elää siellä ja kuolla siellä ovat perusluonteisia, pyhiä oikeuksia, ja toivon, että parlamentti kunnioittaa niitä.
Suosittelen parlamentille näin ollen 41 ja 42 kohtaa.
Arvoisa puhemies, ihmisoikeuksien kunnioittaminen on Euroopan unionin perusta.
Se mainitaan perustamissopimuksissa, ja siitä me pidämme kiinni.
Siksi on hyvä, että Euroopan parlamentti laatii vuosittain mietinnön ihmisoikeuksien kunnioittamisesta Euroopan unionissa.
Vaikka olen ollut tämän parlamentin jäsen vasta viime vuodesta lähtien, tiedän, että tämän vuosittaisen ihmisoikeuksia käsittelevän mietinnön käsittelyyn on viime vuosina aina liittynyt runsaasti poliittista levottomuutta ja sekaannusta.
Levottomuus on aiheen luonteen vuoksi oikeutettua, mutta sekaannus ei.
Olen siksi hyvin iloinen siitä, että tänä vuonna on saatu aikaan mietintö, joka on hyvin tasapainoinen ja asiallinen huolimatta pienestä käsittelyn aikaisesta ongelmasta, josta kollega Schulz jo puhui ja joista me joudumme täällä kuulemaan myös muutamia melko säälittäviä kannanottoja.
Onneksi voimme rummuttamalla pöytiämme ilmoittaa, että emme hyväksy tällaista.
Tästä huolimatta haluan kiittää esittelijä Bertel Haarderia lämpimästi suuresta panostuksesta ja rakentavasta yhteistyöstä, jota olen saanut kokea hänen kanssaan toimiessani Euroopan sosiaalidemokraattisen puolueen ryhmän varjoesittelijänä.
Keskustelut hänen kanssaan ovat syventäneet kovasti näkemystäni tämän asian mutkikkuudesta, ja haluan myös antaa täällä julkisesti arvoa ennen kaikkea hänen avoimelle asenteelleen.
Mitä tulee mietinnön sisältöön, haluan mainita lyhyesti muutamia aiheita.
Eikö ole todella ironista, että juuri turvapaikka- ja maahanmuuttokysymykset, jotka ovat yksi poliittisen asialistan tärkeimmistä prioriteeteista Euroopassa, ovat saaneet niin selvästi myönteistä vastakaikua tässä mietinnössä?
Eikö eurooppalaisen lähestymistavan turvapaikka- ja maahanmuuttoasioihin oikeastaan pitäisi juuri johtaa ihmisoikeuksien loukkausten vähenemiseen tällä osa-alueella?
Kysymykset sisältävät jo vastauksen.
Tarvitaan myös valppautta Euroopan laajojen vähemmistöjen ihmisoikeuksien kunnioittamiseksi.
Näihin ryhmiin kuuluvat ihmiset, jotka ovat usein taloudellisesti heikossa asemassa, ovat suuressa vaarassa joutua syrjinnän uhreiksi.
Todellisuus on se, että miljoonat ihmiset elävät köyhyydessä rikkaassa ja etuoikeutetussa Euroopassamme.
Mietinnössä kuvataan näitä köyhyyden ja jälkeenjääneisyyden ongelmia oikeutetusti ihmisoikeuksina, mikä on mielestäni askel eteenpäin keskustelussa.
Mietinnössä kiinnitetään myös enemmän kuin aikaisempina vuosina huomiota naisten ja miesten yhdenvertaiseen kohteluun sekä erilaisten ihmissuhteiden ja elämäntyylien yhdenvertaiseen kohteluun.
Vapaat valinnat, joita ihmiset tekevät yksityiselämässään ja joista ei koidu kenellekään muulle vahinkoa, tulisi hyväksyä kunnioittaen monimuotoisuutta ja takaamalla yhdenvertaisen kohtelun periaate.
Kuten muutamista tarkistuksista ilmenee, taistelu tästä asiasta ei ole vielä lähelläkään loppuaan.
Arvoisa puhemies, on vielä monia, jotka - myös tässä parlamentissa, kuten keskustelusta käy ilmi - haluavat antaa etusijan avioliitolle ja perheelle ja siten myös loukata ja syrjiä avoimesti kaikkia, jotka tekevät toisenlaisen valinnan yksityiselämässään.
Minun ryhmäni sitä vastoin pitää tärkeimpänä yhdenvertaisuuden periaatetta.
Ihmisoikeudet ovat nimittäin kaikkia varten.
. (DA) Arvoisa puhemies, haluaisin kiittää tämän mietinnön päälinjoille annetusta tuesta.
Ihmisoikeuksissahan on kyse asioista, jotka ovat meille yhteisiä puoluerajoista ja valtioiden rajoista riippumatta, ja sen vuoksi on tärkeää, että parlamentti pääsee laajaan yhteisymmärrykseen ihmisoikeuksista, sillä mikään oikeushan ei voi olla maailmanlaajuinen, jos puolet parlamentista vastustaa sitä.
Haluaisin kiittää erityisesti parlamentin jäsen Swiebeliä sekä tämänpäiväisistä ystävällisistä sanoista että siitä tiiviistä yhteistyöstä, jota olemme tehneet ja jossa hänellä on tietenkin ollut merkittävä vaikutus.
Haluaisin sanoa hänelle, että kannatan mielelläni hänen laatimiaan lisätarkistuksia, joista äänestämme huomenna.
Haluaisin kuitenkin kiittää myös jäsen Pirkeriä ja jäsen Palaciota.
Haluaisin kiittää tätä mietintöä koskevasta laajasta yksimielisyydestä.
Pidän sitä hyvänä asiana, erityisesti tänä vuonna, jolloin ihmisoikeudet ovat niin korostetusti esillä Euroopan unionissa.
Haluaisin lopuksi sanoa jäsen Krarupille, että hänen on syytä unohtaa se ilo, jota hän ilmaisi 61 kohdan muutoksen vuoksi, sillä kyse on puhtaasta virheestä.
Tanskankielisestä versiosta on jäänyt pois kymmenen sanaa.
Jos hän lukee englanninkielisen version, hän näkee, kuinka kohdan pitäisi kuulua.
Arvoisa puhemies, Kiinaa arvostellaan käsiteltävänä olevissa mietinnöissä.
Hyväksyn tämän arvostelun, vaikka suhteista Kiinan kansantasavaltaan vastaavan valtuuskunnan puheenjohtajana otankin sen riskin, että saan jälleen Pekingistä vastalausekirjeen, jossa kysytään, käykö Euroopan parlamentti Kiinan vastaista vihamielistä kampanjaa.
Esittelijä Malmströmin ja esittelijä Haarderin mietintöihin tukeutuen voin vakaasti sanoa: " Ei, emme käy kampanjaa Kiinaa vastaan, vaan käymme kampanjaa ihmisoikeuksien puolesta - kaikkialla."
Mietinnöissä arvostellaan pariakymmentä Euroopan ulkopuolista valtiota sekä lähes kaikkia EU:n valtioita ja ehdokasvaltioita.
Ajattelen todellakin lähettää mietinnöt Pekingissä kokoontuvalle kansankongressille, heidän EU-komitealleen, ja vihjaisen heitä tekemään jotakin vastaavaa.
Miksi kansankongressi ei laatisi itsekriittistä kertomusta Kiinan ihmisoikeuksista ja kertomusta maailman ja EU:n ihmisoikeuksista, kiinalaisesta näkökulmasta katsottuna?
Meidän on todellakin käytävä vuoropuhelua ihmisoikeuksista kiinalaisten kanssa.
Kiinalaisten on silloin osallistuttava vuoropuheluun eikä vain esitettävä vastalauseita.
Arvoisa puhemies, meitä huolestuttaa erityisesti ihmisoikeuksien tekopyhä ja valikoiva toteuttaminen Euroopan unionin ulkopolitiikassa ja etenkin se, että niitä käytetään verukkeena jopa sotilaalliselle väliintulolle.
Samaan aikaan Euroopan unioni sulkee silmänsä röyhkeiltä ihmisoikeusloukkauksilta ja asettaa etusijalle tietenkin omat imperialistiset etunsa.
Räikeä esimerkki on suhtautuminen Turkin valtioon.
Äskettäinen ja edelleen jatkuva hyökkäys Kosovoon vähemmistön oikeuksien tekosyyllä sekä Jugoslaviaan kohdistetut uskomattomat vaatimukset ovat tyypillisiä esimerkkejä siitä, että sotilaallisesta väliintulosta on tehty kansainvälisen oikeuden yleisperiaate kansallisen suvereniteetin kustannuksella.
Lisäksi Euroopan unionin sisäpolitiikassa käytännössä kierretään joukko perusihmisoikeuksia.
Poliittiset ja sosiaaliset oikeudet kärsivät, yksilönvapauksia ja demokraattisia oikeuksia poljetaan maahan.
Tämän politiikan seuraukset näkyvät jo äärirasististen ja fasististen voimien vahvistumisena muuallakin kuin Itävallassa.
Kuitenkaan rasismin torjuntaa koskeva mietintö ei osoita, että olisi tehty tarvittavia johtopäätöksiä.
Kehotamme kansoja tiukentamaan taisteluaan sitä vastaan, että kansan pelastajiksi itseään kutsuvat pettävät oikeudet, jotka on hankittu ankarien taistelujen ja uhrien kautta, ja kehotamme kansoja kääntämään nykyisen kehityssuunnan, joka palvelee vain niiden hyväksikäyttäjiä.
Arvoisa puhemies, harkitsevainen, maltillinen ja ajankohtainen: näillä sanoilla voidaan luonnehtia Haarderin erinomaista työtä, josta onnittelen häntä.
Ja koska minulla on ollut kunnia työskennellä hänen kanssaan edellisten ihmisoikeuksia käsitelleiden vuosittaisten mietintöjen parissa, tiedän, miten vaikeaa sellaisen laatiminen on.
Toivon hänelle, kuten hän itsekin pyysi, parlamentin laajaa tukea ja toivon, että hän myös saa sen.
Hän ansaitsee sen.
Arvoisa puhemies, esittelijä Haarder sanoi aloituspuheenvuoronsa alussa, että Euroopan unioni ei ole keksinyt ihmisoikeuksia, ja se pitää paikkansa.
Eurooppa on kylläkin tehnyt niistä yksityisen asian asemesta julkisen tekemällä niistä tuomioistuinkelpoisia, ja näin unioni on tehnyt niistä meille eurooppalaisille luonteenomaisen tunnusmerkin.
Täällä on puhuttu ihmisoikeuksien puolustamisesta, ja haluan korostaa nyt sitä ajatusta, että ihmisoikeuksista puhumisesta seuraa väistämättä se, että niitä on myös mahdollisuus harjoittaa.
Haluaisin lisätä kaikkiin tähän asiaan liittyviin näkökohtiin, joita kannatan, vielä yhden näkökohdan: ne ihmiset, jotka eivät pysty harjoittamaan oikeuksiaan, koska erilaiset ryhmittymät ja järjestöt painostavat heitä.
Mainitsisin tästä vain yhden esimerkin.
Täällä kävi vähän aikaa sitten Foro de Ermua -järjestön kannattajia, ja muistutan parlamentille, että sen jäsenet edustavat koko poliittista kenttää vasemmalta oikealle, että he ovat Baskimaassa eläviä miehiä ja naisia, jotka eivät voi harjoittaa oikeuksiaan, että he eivät voi harjoittaa sananvapautta, koska ETAn poliittinen siipi Herri Batasuna painostaa heitä jatkuvasti.
Annan vain yhden esimerkin. Viime sunnuntaina baskeja peloteltiin, jotta he eivät menisi äänestämään.
Onneksi baskit osoittivat rohkeutensa - täytyy itse kokea se, jotta tietää, millaista rohkeutta se vaatii - ja menivät joukoittain äänestämään.
Arvoisa puhemies, päätän niin kuin aloitinkin: meidän täytyy täällä parlamentissa sanoa suureen ääneen, että ihmisoikeuksien kunnioittamisesta seuraa väistämättä se, että puolustamme oikeutta niiden harjoittamiseen - oikeutta niiden täysimääräiseen harjoittamiseen - kaikkia niitä vastaan, ja erityisesti niitä ryhmittymiä ja järjestöjä vastaan, jotka estävät sananvapauden.
Arvoisa puhemies, haluan puhua hetken ajan Ludfordin mietinnöstä, jossa käsitellään rasismin torjuntaa Euroopan unionissa.
Tämä on erittäin tärkeä aihe.
Se on elintärkeä rauhanomaisen ja sopusointuisen Euroopan rakentamiselle, sellaisen Euroopan, jolla on yhteinen tavoite ja joka on sinut itsensä ja kansalaistensa kanssa.
Tätä mieltä ainakin me olemme parlamentin tällä laidalla.
Tähän mietinnössä pyritäänkin.
Näyttää kuitenkin siltä, että PPE-ryhmä ja muut vastapäätä olevat jäsenet eivät selvästikään halua tätä.
Kuulimme hetki sitten jäsen Gollnischin puolueensa nimissä pitämän häpeällisen puheen.
Jäsen Palacio, joka on juuri lähdössä, on sanonut, että ihmisoikeuksia tarvitaan julkisilla paikoilla ja ytimessä.
Ja kuitenkin heidän Ludfordin mietintöön tekemiensä tarkistusten perusteella näyttää siltä, että he yrittävät jakaa Euroopan ja tehdä miljoonista etnisiä vähemmistöjä edustavista veljistämme ja sisaristamme toisen luokan kansalaisia.
Se on selvästikin jäsen Hernandez Mollarin ja hänen kollegojensa tarkistusten tavoitteena, ja se näkyy johdonmukaisesti kaikissa PPE-ryhmän tarkistuksissa. Tämä niin sanottu Euroopan kansanpuolue itse asiassa paljastaa tarkistuksissaan edustavansa vain yhtä kansanosaa, ei koko kansaa.
PPE-ryhmän tarkistuksissa pyritään erottamaan perheitä.
Se vastustaa perheiden yhdistämistä.
Tarkistuksessa 12 pyritään poistamaan viittaus perheiden yhdistämisen tarpeellisuuteen Euroopassa.
Näyttää siltä, että PPE-ryhmä ei näe, että etniset vähemmistöt tuntevat vieraantuneensa vaaliprosessista.
Se ei ole sitä mieltä, että Euroopan parlamentin ja kansallisten parlamenttien pitäisi kuvastaa Euroopan etnistä monimuotoisuutta.
Tämä on tarkistuksen 13 tavoitteena.
PPE-ryhmä poistaa sen mietinnöstä.
Se vastustaa etnistä monimuotoisuutta, eikä se näe kaikkien kansalaisten yhteiskunnallemme tuomaa hyötyä.
Se ei näe, että kaikilla on oma osansa vaaliprosessissa.
Emme voi valittaa ehdokasvaltioiden tapahtumista, jos esitämme Euroopan unionissa tällaisia tarkistuksia.
PPE-ryhmä ei nähtävästi ole myöskään sitä mieltä, että etnisiä vähemmistöjä pitäisi kannustaa äänestämään.
Sen tarkistuksella 21 poistetaan kohta, jossa etnisiä vähemmistöjä kannustetaan äänestämään tai asettumaan ehdokkaaksi.
Tätäkö me haluamme?
Tuskinpa.
Me parlamentin tällä laidalla torjumme täysin tuollaisen kannan.
Tuomme julki PPE-ryhmän kannan ja tarkistukset, hyväksyttiinpä ne sitten tai ei.
Pahoittelemme jäsen Hernandez Mollarin ja hänen kollegojensa edustamaa näkemystä.
Kehotamme liberaaliryhmää sanoutumaan irti yhteyksistään PPE-ryhmään tarkistusten osalta, koska PPE-ryhmä on osoittanut, että puolueessa on rasistisia taipumuksia.
Mikäli PPE-ryhmän tähän mietintöön esittämät tarkistukset hyväksytään, vastustamme koko mietintöä.
PPE-ryhmän tarkistukset heikentävät mietintöä, ja ne huonontaisivat parlamentin kantaa nykyiseen nähden.
Ne heikentäisivät sitä niin, ettemme pystyisi tukemaan sitä.
Se olisi askel taaksepäin.
Kehotan siis kaikkia kollegoja hylkäämään Euroopan kansanpuolueen ja sen äärioikeistoa edustavien kollegojen esittämät tarkistukset.
. (EN) Arvoisa puhemies, kiitän kaikkia niitä, jotka ovat puhuneet mietinnöstäni.
Haluaisin vain selvittää pari väärinkäsitystä.
Ensiksikään missään mietinnön kohdassa ei sanota, että rasismin torjunta tarkoittaisi maahanmuuttotarkastusten poistamista.
Siinä sanotaan, että tarkastuksissa ei saisi harjoittaa rotusyrjintää eivätkä ne saisi lietsoa muukalaisvihamielisiä asenteita tai vihamielisyyttä etnisiä vähemmistöjä kohtaan.
Viittauksissa kolmansien maiden kansalaisten oikeuksien edistämiseen on ilman muuta kyse jäsenvaltioissa laillisesti oleskelevien henkilöiden oikeuksista.
Toiseksi täällä on todettu uskonnon ja identiteetin osalta, että kyse ei ole yksinoikeudesta.
Olen samaa mieltä jäsen Schulzin kanssa.
Kristinuskolla on ollut merkittävä panos eurooppalaisiin arvoihin, mutta sillä ei ole niihin yksinoikeutta.
Kolmanneksi: täällä on mainittu kiintiöt.
Missään mietinnön kohdassa ei mainita kiintiöitä.
Olen liberaali ja vastustan kiintiöitä.
Neljänneksi täällä on todettu Itävallan osalta, että emme mietinnön ajallisten puitteiden takia saisi mainita Itävaltaa.
Tämä mietintö on vuosittainen keskustelu rasismista vuonna 2000.
Siinä puhutaan siitä, missä olemme nyt.
Suhtaudun myönteisesti jäsen Oostlanderin huomautuksiin ja siihen, että hän tukee mietintöä.
Hyväntahdon eleenä hyväksyn PPE-ryhmän viisi pientä tarkistusta, vaikkakaan en ohimennen sanottuna yhtäkään jäsen Evansin mainitsemista tarkistuksista.
Toivon hartaasti, että useammat PPE-DE-ryhmän jäsenet tukisivat tätä mietintöä.
Arvoisa puhemies, olen sitä mieltä, että tässä keskustelussa ei toistaiseksi ole riittävästi korostettu demokratiaa ja toissijaisuutta.
Monet Balkanilla tehdyistä julmuuksista, joista puhuimme aiemmin, sekä suuri osa rasismista ja antisemitismistä johtuvat siitä, että yhteisöille ei ole annettu toissijaisuuskäsitteen mukaista mahdollisuutta kehittää omissa yhteisöissään demokratiaa, jota ihmiset tarvitsevat kaikkialla, jotta he kehittäisivät ja loisivat omilla alueillaan ja omissa kansakunnissaan sosiaaliset oikeudet, oikeudenmukaisuuden, vähemmistöjen kunnioituksen, ihmisten rinnakkaiselon ja kaikkien rotujen ja ihmisten kunnioituksen.
Arvoisa puhemies, Maastrichtin sopimuksen 3 b artiklassa toissijaisuusperiaate rajataan yhä Euroopan unionin ja sen jäsenvaltioiden väliseen suhteeseen.
Alueet ja valtiottomat kansakunnat sivuutetaan.
Ihmiset kärsivät siksi omissa yhteisöissään.
He eivät pysty luomaan tarvitsemiaan rakenteita, niin että ihmisoikeudet voisivat kukoistaa ja rasismin vitsaus voitaisiin poistaa ikiajoiksi.
Esimerkiksi omassa kansakunnassani Walesissa meillä ei ole valtuuksia ottaa käyttöön omia lakeja rasismin torjumiseksi ja ihmisoikeuksien puolustamiseksi.
Yhteenkuuluvuuden periaate ja köyhyyden ja vähäosaisuuden lievittäminen yhteisöissämme ovat syvään juurtuneita käsitteitä Euroopan unionissa.
Niihin täytyy kuitenkin sisältyä vähemmistöjen kunnioittaminen kaikkialla, jotta ne innostaisivat koko maailmaa torjumaan rasismia ja puolustamaan ihmisoikeuksia.
Sydämelliset kiitokset mietinnön esittelijöille heidän tekemästään työstä.
Tekojen pitää yhä enemmän seurata sanojamme.
Puuttuva ihmisoikeuksien kunnioittaminen, rasismi, muukalaisviha ja antisemitismi eivät elä ainoastaan muissa maanosissa, vaan ne elävät myös meillä, meidän elämässämme ja meidän toimielimissämme.
Rasistisia ja muukalaisvastaisia kannanottoja esitetään myös tässä parlamentissa.
Meidän pitää lähteä liikkeelle itsestämme saavuttaaksemme maailman, jossa jokainen voi olla avuksi toiselle.
Niissä maissa, jotka kieltävät inhimillisten ja sosiaalisten oikeuksien olemassaolon, kurdien, palestiinalaisten ja tsetsenialaisten oikeuksista afgaaninaisten oikeuksiin, toimillamme voi olla suurempi vaikutus, jos toimintatavoissamme ei ole tekopyhyyttä.
Euroopassa on lukuisia Haidereita.
Haideriksi voi kutsua sellaisessa tapauksessa, joka Roomassa tapahtui viime viikolla - ja annan vain pienen esimerkin - kun pormestarin suostumuksella karkotettiin erotuksetta Bosnian romaneja ja ajettiin heidät ilman apua kriisialueille ja erotettiin toisistaan lapset ja äidit, veljet ja sisaret; heidät ajettiin pois antamatta heille edes aikaa ottaa mitään mukaansa, ja koulusta otettiin pois Italiassa syntyneitä lapsia, jotka olivat jo integroituneet maahan ja joiden luokkatoverit pitävät heistä.
Haideriksi voi kutsua silloin, kun Roomassa oikeiston ja myös uuden keskustan oppositiopuolueet yllyttävät kansan vihaan ja estävät kuntaa antamasta tilaa romaneille turvallisissa paikoissa, joissa on vettä ja valoa.
Sanon tämän sallimatta minkäänlaista laitonta käytöstä romanien tai myöskään siirtolaisten taholta.
Haluaisin voida tuntea samoin kaikkien kanssa siitä, että meidän maissamme kukaan ei ole ulkomaalainen.
Tästä syystä kannatan erityisesti päätöslauselmissa olevia ehdotuksia: annetaan voimaa ja apua kaikille niille, jotka kannattavat yhdessäelon ja kansalaisuuden kulttuuria.
Arvoisa puhemies, haluaisin keskittyä ennen kaikkea eräisiin yksittäisiin näkökohtiin, jotka sisältyvät Belderin mietintöön, joka on hyvä analyysi ehdokasvaltioiden ajankohtaisesta tilanteesta.
Meidän pitäisi välttää - ja tämä onkin jo tullut sanotuksi - antamasta sitä vaikutelmaa, että vaadimme näiden ehdokasvaltioiden noudattavan tiukempia vaatimuksia kuin me itse.
Emme saa verrata sikäläistä todellista tilannetta omiin täydellisiin lainsäädäntöteksteihimme vaan omaan todellisuuteemme, koska ehdokkaat olisivat muuten tosiaan aina huonommassa asemassa.
On varmaan kiistatonta, että hakijavaltioilla, jotka esimerkiksi ovat vasta hiljattain saaneet takaisin itsenäisyytensä, kuten Viro, Latvia ja Liettua, on oikeus ensiksi määritellä uudestaan ja sen jälkeen myös jäsentää oma kansallinen identiteettinsä.
Koska menneellä kommunistisen diktatuurin kaudella ei luonnollisestikaan suosittu moniarvoista keskustelukulttuuria, monet kansallisen identiteetin ilmenemismuodot ovat tuntuneet meistä liioitelluilta tai välillisesti jopa oman maan tai joidenkin naapurivaltioiden vähemmistöjä vastaan suunnatuilta.
Meidän ei pitäisi tuomita näitä ilmiöitä katsomalla moralisoivasti pitkin nenänvartta, niin kauan kuin ilmiöt ovat väliaikaisia ja niitä esiintyy matkalla oman identiteetin määrittelyyn.
Meidän pitäisi tosin antaa näille EU-jäsenyyteen valmistautuville valtioille konkreettista apua, joka on tarpeen, jotta välttämätön oman identiteetin löytyminen ei olisi ensisijaisesti tuloksena siitä, että kyseiset valtiot tekevät kielteisesti pesäeroa vähemmistöihin tai naapureihin.
Haluaisin mainita Viron ja Latvian tilanteen esimerkkinä kahden väestöryhmän välisestä myönteisestä kehityksestä.
Kehityksen myönteisyys ei ole ollut ollenkaan itsestään selvää, kun otetaan huomioon historiallinen painolasti, joka on ollut seurauksena lainvastaisesta miehityksestä ja maastakarkotuksesta, poliittisesti määrätietoisesti harjoitetusta väestön siirtämisestä näihin valtioihin ja kansallisen itsemääräämisen kaikkien ilmenemismuotojen lannistamisesta aina 1980-luvun lopulle asti.
Moniin vuonna 1994 maasta lähteneisiin venäläisiin panssarivaunuihin kirjoitettu teksti: "Tulemme takaisin!" ei myöskään ollut omiaan edistämään balttien ja venäläisten välistä yhteisymmärrystä.
Mainituista rasituksista huolimatta näissä maissa ei ole ollut itsenäisyyden takaisin saamisen jälkeen yhtään enemmistö- ja vähemmistökansan välistä väkivaltaista yhteenottoa.
Meidän pitäisi sen vuoksi antaa virolaisille ja latvialaisille erityistä tunnustusta siitä, että he ovat kaikesta huolimatta pitäneet päänsä kylmänä ja että he suhtautuvat avoimesti meidän perusteluihimme, jotka koskevat heidän asianomaisen lainsäädäntönsä mukauttamista eurooppalaisiin vaatimuksiin.
Olen sen vuoksi sitä mieltä, että Belderin mietinnön 14 kohdassa on tarpeeton nimenomainen kehotus, joka koskee venäläisvähemmistön integrointiin liittyvien toimien jatkamista.
Toimia jatketaan jo muutenkin.
Niiden erikseen mainitseminen herättää kuitenkin sen väärän vaikutelman, ettei asia olisi näin.
Arvoisa puhemies, on totta, että viime vuosina maahanmuuttajavirtojen kasvaessa on alkanut muodostua pikku hiljaa ennakkoluulon ilmapiiri, ja rasistista väkivaltaa esiintyy yhä useammin, ja jopa puolueita luodaan rasistisen ideologian perustalle.
Yhteiskuntaan syntyy siis sellainen ilmapiiri, joka näkyi osassa parlamenttia tänä aamuna ja joka on merkki siitä, että ihmisarvon suojelua, erilaisuuden kunnioittamista, demokraattisia arvoja ja yhteiskunnallista solidaarisuutta ei ole vielä täysin saavutettu.
Tästä syystä toimintamme ihmisoikeuksien kunnioittamisen puolesta ja sellaisen oikeudenmukaisen yhteiskunnan luomiseksi, jossa ihmiset elävät luovasti keskenään, pitää asettaa osaksi laajempaa politiikkojen ja toimenpiteiden kirjoa, jolla tähdätään kaikkien ihmisten taloudellisten ja sosiaalisten olojen parantamiseen sekä työttömyyden, köyhyyden ja sosiaalisen syrjäytymisen torjuntaan.
Euroopan uuteen monikulttuuriseen todellisuuteen pitää liittyä politiikka, joka turvaa maahanmuuttajien ja erilaisten sosiaaliryhmien tulemisen mukaan kansallisten yhteiskuntien sosiaaliseen, poliittiseen ja taloudelliseen elämään.
Tietenkin tarvitaan yhteistä eurooppalaista turvapaikka- ja maahanmuuttopolitiikkaa, joka perustuu eurooppalaisiin humaaneihin arvoihin.
Tärkeä ala on tietenkin myös koulutus, ja lasten, maahanmuuttajien ja romanien koulutuksessa tarvitaan mittavia parannuksia.
Samalla tiedotusvälineitä kehotetaan antamaan panoksensa ennakkoluulojen torjumiseen osoittamalla nyky-yhteiskuntien monietnisyyden ja monikulttuurisuuden kauneus.
Ja luonnollisesti samassa yhteydessä on kunnioitettava niitä, jotka vetoavat omantunnonsyihin esimerkiksi armeijaan kutsuttaessa.
Tässä yhteydessä haluan vakuuttaa Euroopan parlamentille, että Kreikassa aiemmin esiintynyt ongelma on poistunut, kun lainsäädäntö on hyväksytty, ja se on pantu täytäntöön 1.1.1998 lähtien.
Tätä koskeva maininta on Haarderin muutoin erinomaisessa mietinnössä nyt vailla todellisuuspohjaa.
Haluan ilmaista suuttumukseni siitä, että Yhdysvallat, maapallon suurin mahti, joka väittää olevansa pisimmälle viedyn sivistyksen esikuva, on tehnyt kuolemanrangaistuksen käytöstä lähes teollisuutta.
Jos ei puututa siihen, että tuomarit saattavat erehtyä, mitä pitäisi ajatella yhteiskunnasta, joka kostaa yksilöiden häpeälliset ja raa' at rikokset käynnistämällä alkeellisen oikeuskoneiston, jolla se tekee tietoisesti ja kylmästi aivan yhtä raa' an ellei vieläkin raaemman rikoksen kuin se, jonka se tuomitsee?
Vaatimus kuolemanrangaistuksen poistamisesta on vähimmäisvaatimus, kun tavoitteena on ihmisoikeuksien puolustaminen.
Tuomitut odottavat amerikkalaisissa vankiloissa joskus useitakin vuosia kuolemanrangaistuksen täytäntöönpanoa.
Haluaisin vastustaa erityisesti Leonard Peltierin ja Moumia Abou Djamalin yllä olevaa kuolemanrangaistuksen uhkaa, koska he kummatkin ovat rasismin mädättämän poliisin ja oikeuskoneiston juonittelun uhreja ja koska heidät on tosiasiassa kummatkin tuomittu kuolemaan heidän poliittisten mielipiteidensä vuoksi.
Nyt kun he ovat kärsineet toinen 26 ja toinen 18 vuotta sitä halpamaista kidutusta, jota odottaminen kuoleman käytävissä on, heidät on vapautettava välittömästi.
Äänestysten alkamisen vuoksi keskeytämme nyt yhteiskeskustelun, jota jatketaan klo 15.00.
ÄÄNESTYKSET
. (FR) Arvoisa puhemies, haluaisin vain tuoda selvästi ja täsmällisesti esille seuraavat asiat käsiteltävänämme olevista tarkistuksista: tarkistuksia on 29 sekä yksi yhteisen kannan hylkäämistä koskeva ehdotus.
On itsestään selvää, että kannatan esittelijänä ympäristöasioiden, kansanterveyden ja kuluttajapolitiikan valiokunnan tarkistuksia.
Lisäksi haluan sanoa, että kannatan myös kaikki tarkistuksia, joiden tarkoituksena on palauttaa Euroopan parlamentin ensimmäisessä käsittelyssä omaksuma kanta.
Mutta haluan tehdä selväksi, etten voi ja sanon tämän esittelijänä kannattaa tarkistuksia, jotka ovat liian kaukana ensimmäisessä käsittelyssä omaksutusta kannasta.
Tämä koskee erityisesti tarkistuksia 17, 16 ja 19.
En voi tietenkään kannattaa myöskään Euroopan yhtyneen vasemmiston jättämää hylkäysehdotusta eli tarkistusta 8.
Kiitoksia, esittelijä Lannoye, nämä täsmennykset olivat täysin selkeitä.
Äänestyksen jälkeen:
Arvoisa puhemies, voiko komissio vahvistaa, että se on hyväksynyt ympäristöasioiden, kansanterveyden ja kuluttajapolitiikan valiokunnan tarkistuksen 1?
Tämä tarkoittaisi, että direktiivi voitaisiin hyväksyä määräenemmistöllä, ja pystyisimme sitten jättämään sen rauhaan.
Sitten belgialaiset ja ranskalaiset voisivat nauttia brittiläisestä suklaasta yhtä paljon kuin britit ovat nauttineet ranskalaisesta ja belgialaisesta suklaasta.
(Puhemies julisti yhteisen kannan hyväksytyksi näin muutettuna.)
Ympäristöasioiden, kansanterveyden ja kuluttajapolitiikan valiokunnan suositus toiseen käsittelyyn (A5-0054/2000) neuvoston yhteisestä kannasta Euroopan parlamentin ja neuvoston asetuksen antamiseksi tarkistetusta yhteisön ympäristömerkkijärjestelmästä (10656/2/1999 C5-0223/1999 1996/0312(COD)) (Esittelijä: Schnellhardt)
(Puhemies julisti yhteisen kannan hyväksytyksi näin muutettuna.)
Ympäristöasioiden, kansanterveyden ja kuluttajapolitiikan valiokunnan suositus toiseen käsittelyyn (A5-0056/2000) neuvoston yhteisestä kannasta Euroopan parlamentin ja neuvoston direktiivin antamiseksi jätteenpoltosta (11472/1/1999 - C5-0274/1999 - 1998/0289(COD)) (Esittelijä: Blokland)
(Puhemies julisti yhteisen kannan hyväksytyksi näin muutettuna.)
Daviesin laatima ympäristöasioiden, kansanterveyden ja kuluttajapolitiikan valiokunnan mietintö (A5-0062/2000) ehdotuksesta Euroopan parlamentin ja neuvoston direktiiviksi ilman otsonista (KOM(1999) 125 - C5-0048/1999 - 1999/0068(COD))
(Parlamentti hyväksyi lainsäädäntöpäätöslauselman.)
Myllerin laatima ympäristöasioiden, kansanterveyden ja kuluttajapolitiikan valiokunnan mietintö (A5-0063/2000) ehdotuksesta Euroopan parlamentin ja neuvoston direktiiviksi kansallisista päästörajoista tietyille ilman epäpuhtauksille (KOM(1999) 125 C5-0047/1999 1999/0067(COD))
. Arvoisa puhemies, haluan huomauttaa käännösvirheestä, joka koskee tarkistuksia 18 ja 30.
Tämä tieto on ilmoitettu asiasta vastaaville palveluille, ja se on myös mainittu tässä meille jaetussa äänestysluettelossa, mutta halusin muistuttaa asiasta, jotta se huomioitaisiin äänestettäessä.
Aivan, jäsen Myller, sain juuri tietää, että nämä virheet ovat jo kielipalvelujen tiedossa.
Voimme tosiaankin ottaa ne kohta esille.
Ennen tarkistuksesta 18 toimitettua äänestystä
Molemmissa, sekä tarkistuksessa 18 että 30, tulee lukea "kriittisiä kuormia ei ylitetä".
Ylitetä-sanan tilalla lukee saavuteta, joka tekee asian päinvastaiseksi.
No niin, asia tuli varmasti kaikille selväksi.
(Parlamentti hyväksyi lainsäädäntöpäätöslauselman.)
Yhteinen päätöslauselmaesitys Eurooppa-neuvoston ylimääräisestä kokouksesta Lissabonissa 23. ja 24. maaliskuuta 2000
(Parlamentti hyväksyi päätöslauselman.)
Arvoisa puhemies, hyvät kollegat, olisin hyvin kiitollinen, jos voisimme vielä viedä päätökseen kollega Caroline Jacksonin laatiman ympäristövaliokunnan päätöslauselmaesityksen käsittelyn; se veisi kolme tai neljä minuuttia.
Olisin hyvin kiitollinen, jos voisimme tehdä sen vielä nyt.
Meidän ei minun mielestäni pitäisi uhrata enempää aikaa tähän aiheeseen.
Annan asian parlamentin päätettäväksi.
Arvoisa puhemies, pyytäisin teitä ottamaan huomioon, että istuntosalissa olevat ranskalaiset sosialistit eivät osallistu äänestykseen. Heidän mielestään meille esitelty päätöslauselma ei ole oikeudenmukainen.
He nimittäin toivovat, että ympäristödirektiivit sisällytetään EU:n politiikkoihin ja että niitä sovelletaan osana näitä politiikkoja, mutta sen on koskettava kaikkia direktiivejä eikä vain Natura 2000:ta koskevaa direktiiviä ja muuttolintudirektiiviä.
He ovat myös sitä mieltä, että direktiivien soveltaminen on komission ja tuomioistuimen oikeus ja kuuluu niiden toimivaltaan.
He eivät siis halua osallistua tähän äänestykseen, jota he pitävät puolueellisena.
Emme kuitenkaan vielä tiedä, äänestämmekö tänä aamuna, koska aioin juuri antaa asian parlamentin päätettäväksi.
Arvoisa puhemies, haluaisin muistuttaa teille, että sanoitte, että edellinen äänestys oli viimeinen, ja haluan lisäksi todeta, että tämä päätöslauselma, joka valitettavasti on tulosta kahdesta työjärjestyksen ja tapojen vastaisesta suullisesta kysymyksestä, aiheuttaa suuria ongelmia kaikissa ryhmissä, eikä tämä ole mielestäni paras tapa käsitellä sitä.
Hyvät kollegani, tilanne on nyt tehtävä selväksi.
Sanoin äänestyksen alussa, että jatkamme Lissabonin Eurooppa-neuvostoa koskevaan päätöslauselmaan asti. Sanoin sen selvästi.
Sanoin, että lopetamme kello 13.15, ja olemme noudattaneet tätä aikataulua.
Minun mielestäni meidän on noudatettava tehtyä päätöstä.
Arvoisa puhemies, en hyväksy tätä päätöstä.
Parlamentilla on vapaus päättää, äänestämmekö tästä vielä nyt vai emme, ja pyydän sen vuoksi, että äänestämme äänestyksen toimittamisesta.
(Puhemies antoi asian parlamentin päätettäväksi, ja parlamentti päätti keskeyttää äänestykset.)
Arvoisa puhemies, en halunnut keskeyttää äänestystä, kun saavuin hieman myöhässä.
Voisimmeko pyytää, että kelloja soitettaisiin hieman aiemmin?
Ihmisillä oli erittäin suuria vaikeuksia ehtiä tänne 12. kerroksesta äänestystä varten, koska hissi pysähtyi joka ikisessä kerroksessa emmekä pystyneet nopeuttamaan sitä mitenkään.
Hissi oli täynnä varapuhemiehiä, kvestoreita ja muita ihmisiä, jotka olivat matkalla alas 12. kerroksesta.
Selvä on, jäsen Banotti.
Otamme tämän huomioon.
ÄÄNESTYSSELITYKSET
Lannoyen suositus toiseen käsittelyyn (A5-0047/2000)
Arvoisa puhemies, esittämällä tarkistuksia suklaadirektiiviin olemme pyrkineet antamaan paremman suojan kuluttajille, jotka haluavat tietää, tarjotaanko heille oikeata suklaata vai tuotetta, joka sisältää kaakaovoin sijasta myös alkuperältään muita rasvoja.
Näitä tarkistuksia ei kuitenkaan valitettavasti hyväksytty.
Siksi olemme myös edelleen huolestuneita kolmannen maailman kaakaontuottajista.
Ennustamme, että muiden kasvirasvojen tuottajille koituvista mahdollisista parannuksista huolimatta maailmanlaajuisesta tasapainosta tulee joka tapauksessa epäedullinen kolmannen maailman kannalta.
On valitettavaa, että tutkimusta uuden direktiivin seurauksista eteläisille maille ei ole tehty etukäteen.
Tästä lähtien suklaa ei ole enää tuote, joka koostuu kokonaan kaakaovoista.
Joissakin osissa unionia nimitystä "suklaa" on jo käytetty myös silloin, kun mukana on korvaavaa tuotetta.
Olemme pahoillamme siitä, että yhdenmukaistaminen tapahtui kuluttajien ja kaakaontuottajien vahingoksi ja voitontavoittelun sanelemana.
Arvoisa puhemies, "paahdetuista tai jauhetuista kaakaopavuista sekä sokerista, vaniljasta ja muista makuaineista valmistettu elintarvike", tämä on suklaan perinteinen määritelmä, joka löytyy nykyisin sanakirjoista.
Mutta nyt on hahmottumassa uusi määritelmä: "Vanha nimitys aidolle ja terveelliselle laatutuotteelle, jota valmistettiin ennen perinteisellä menetelmällä ja joka herättää vielä herkullisia muistoja menneiltä ajoilta.
Viittaa nykyisin mustaan, ruskeaan, valkoiseen tai muunväriseen tuotteeseen, joka on valmistettu kasvirasvoista tai teollisista rasvaseoksista tai mistä tahansa muusta aineesta sillä edellytyksellä, että lopulliselle tuotteelle löydetään markkinat ja mieluummin maailmanlaajuiset markkinat."
Tässä onkin täysimääräisesti sovellettuna parhaillaan käsiteltävänämme oleva uusi direktiivi, joka voisi lopulta hyvinkin korvata tuntemamme suklaan määritelmän, ja on muuten totta, että korvaavat tuotteet ovat sen teollisuuden erikoisala, jonka lobbausryhmä näyttää antaneen innoitusta tälle tyrmistyttävälle direktiiville.
Jälleen kerran näyttää siltä, että kaikkea kaupallisuutta ohjaava laki eli vahvemman laki on vienyt voiton, kun on yritetty puolustaa kuluttajia, pk-yrityksiä ja perinteisiä suklaanvalmistajiamme...
(Puhemies keskeytti puhujan puheenvuoron.)
Arvoisa puhemies, haluan puhua täällä suklaasta juuri toimitetun katastrofaalisen äänestyksen jälkeen, enkä ole kovin ylpeä siitä, miten äänestimme.
Minun mielestäni on nimittäin huomattava, että Euroopan parlamentti on ottanut vastuun suklaan koostumuksen muuttamisesta hyväksymällä kaakaovoin lisäksi myös muiden kasviöljyjen ja -rasvojen käytön.
Haluaisin sanoa, että Euroopan parlamentti on täysin eri linjalla kuin suuri yleisö, mihin on useampiakin syitä.
Ensinnäkään se ei vastaa johdonmukaisesti selkeitä merkintöjä vaativien kuluttajien vaatimuksiin.
Emme myöntäneet heille tällaisia merkintöjä suklaaseen.
Parlamentti ei ole samalla linjalla suuren yleisön kanssa, joka suhtautuu yhä torjuvammin yhteisiin markkinajärjestelyihin.
Kolmen äänen enemmistöllä me kieltäydyimme nimenomaan luopumasta suklaan YMJ:stä.
Lisäksi olemme vähät välittäneet ennalta varautumisen periaatteesta kieltäytymällä teettämästä etukäteisiä tutkimuksia direktiivin vaikutuksista tuottajamaihin ynnä muuhun.
Mitään ei ole tapahtunut.
Voidaan todellakin kysyä, kuka hyötyy tästä manipuloinnista ja...
(Puhemies keskeytti puhujan puheenvuoron.)
Arvoisa puhemies, veikkaanpa, että brittiläiset suklaanvalmistajat korjaavat tämänpäiväisessä äänestyksessä makean voiton taistellessaan sen hyväksi, että hyvä brittiläinen suklaa tunnustettaisiin Euroopassa herkulliseksi, korkealuokkaiseksi tuotteeksi.
Voittajia eivät ole ainoastaan brittiläiset suklaanvalmistajat vaan koko Euroopan suklaansyöjät, jotka voivat nyt vapaasti iskeä hampaansa herkulliseen Dairy Milk-, Galaxy- ja Milky Way -suklaaseen.
Kuluttajat voivat selkeiden merkintöjen ansiosta vapaasti valita haluamansa suklaan.
Heidän makunystyränsä eivät enää joudu kärsimään Euroopan suklaapolitiikan takia.
Voittajia ovat myös kehitysmaat.
Tässä lainsäädännössä otetaan huomioon maailman köyhimpien viljelijöiden tarpeet.
Sallitut kasvirasvat ovat trooppista alkuperää, ja direktiivin vaikutus selvitetään kolmen vuoden kuluttua.
Mikä parasta, direktiivi nostaa suklaan myyntiä kaikkialla ja lisää näin kehitysmaiden tuotteiden markkinoita.
Suklaan ystävät voivat siis popsia sitä rauhassa tietäen, että he tekevät oman osuutensa kolmannen maailman hyväksi.
Olette varmastikin samaa mieltä sitä, että EU on joutunut varsinaiseen suklaaliemeen tässä asiassa.
Jotkin hallitukset ovat kiristelleet hampaitaan yrittäessään suojella suklaateollisuuttaan.
Ne ovat kuitenkin joutuneet nyt suklaapatukan ja kuoren väliin, ja niitä on heitelty suklaamunilla.
Euroopan parlamentin on korkea aika näyttää kieltä suklaasnobeille.
. (EN) Nyt on kulunut 16 vuotta siitä, kun Euroopan parlamentissa aloitettiin suklaata koskeva keskustelu.
Olen sitä mieltä, ettei meidän olisi koskaan pitänyt ryhtyä käsittelemään tätä direktiiviä.
Kansallisista makumieltymyksistä ja tuotteista puhuminen jättää liian paljon varaa naurettaville keskusteluille.
Kuluttajat käyttävät valinnanvapauttaan riippumatta siitä, mitä EU tekee, ja se on ainoastaan kohtuullista.
Kansalliskiihko on ryöpsähtänyt suklaakeskustelussa esiin aivan liian usein.
. (FR) Brysselin komission direktiivi, jolla sallitaan se, että suklaan koostumukseen voidaan lisätä tietty määrä kaakaovoita halvempia kasvirasvoja, palvelee selvästi niiden viiden monikansallisen yrityksen etuja, jotka jakavat kolme neljännestä Euroopan markkinoista.
Koska virheellisesti suklaaksi nimitettävä tuote ei ole edes halvempi, kuluttaja ei tienaa ostoksensa hinnassa sitä, minkä hän menettää tuotteen sisältöön liittyvässä avoimuudessa.
Vaikka emme yhdy "aidon suklaan" puolustamisen taustalla olevaan protektionistiseen huolestuneisuuteen, emme näe mitään syytä äänestää Brysselin direktiivin puolesta.
. (FR) Yli kahden vuoden vitkastelun jälkeen neuvosto hyväksyi lokakuussa 1999 yhteisen kannan kaakao- ja suklaatuotteita koskevasta direktiivistä.
Nykyisessä muodossa tekstillä ei voida suojella kuluttajien, perinteisten suklaanvalmistajien tai kaakaon tuottajien etuja eikä taata suklaan laatua.
Tosiasiassa sillä yleistetään muiden kasvirasvojen kuin kaakaovoin käyttö, siinä ei määrätä tarkkojen tietojen antamisesta kuluttajalle, eikä siinä piitata paljoakaan siitä, ettei ole olemassa luotettavaa analyysi- ja mittausmenetelmää suklaan sisältämien rasvojen määrittämiseksi.
Ehdotuksessa ei siis millään tavalla oteta huomioon Euroopan parlamentin jäsenten 23. lokakuuta 1998 toimitetun ensimmäisen käsittelyn äänestyksen yhteydessä esille tuomia huolenaiheita.
Tekstillä annetaan teollisuudelle vapaat kädet tuottaa kaakaovoin korvikkeita, jotka pohjautuvat palmuöljyyn, joka on huomattavasti halvempaa kuin kaakao.
Sen käyttö romahduttaisi 11 miljoonan kaakaosta elantonsa saavan länsiafrikkalaisen ja kaikkien tuottaja-alueiden tulot.
Jotta meidän olisi helpompi niellä tämä katkera kalkki, tekstille on pyritty antamaan sosiaalinen jälkimaku väittämällä, että sillä voidaan puolustaa köyhimpien voipuuöljyn tuottajamaiden, kuten Malin ja Burkina Fason etuja.
Ei ole kuitenkaan olemassa mitään takeita siitä, että suklaateollisuudessa käytettäisiin voipuuöljyä, jolla voidaan joka tapauksessa korvata vain korkeintaan 50 prosenttia kaakaovoista.
Kyseessä on keinotekoinen vastakkainasettelu kaakaon tuottajien ja voipuuöljyn tuottajien välillä, köyhien ja vielä köyhempien maiden välillä.
Tosiasiassa direktiiviehdotus edustaa ennen kaikkea monikansallisten suklaayritysten kantaa ja puolustaa lopulta varmasti vain niiden etuja.
En voi siis olla siihen tyytyväinen.
Siksi kannatan täysin tarkistuksia, joissa asetetaan etusijalle perinteisten suklaanvalmistajien huolenaiheet, kuluttajien edut ja miljoonien kaakaonviljelijöiden tulevaisuus.
. (FR) Haluan aluksi onnitella esittelijää siitä peräänantamattomuudesta, jota hän on osoittanut tässä suklaa-aiheen käsittelyssä.
Muistutan lyhyesti mieliin käsittelyn pääpiirteet.
Vuonna 1996 Euroopan komissio ehdotti meille muutosta vuoden 1973 direktiiviin, jolla Yhdistyneelle kuningaskunnalle ja Tanskalle annettiin poikkeuslupa korvata osa suklaan valmistukseen käytettävästä kaakaovoista muilla kasvirasvoilla, joita sai olla korkeintaan 5 prosenttia tuotteen kokonaispainosta.
Mutta kun unioniin liittyi lisää jäsenvaltioita, muiden kasvirasvojen kuin kaakaovoin käytön sallivien maiden määrä kasvoi seitsemään Suomen (joka sallii 10 prosenttia), Itävallan, Portugalin ja Ruotsin myötä.
Kahdeksan muuta jäsenvaltiota (Saksa, Belgia, Espanja, Ranska, Kreikka, Italia, Luxemburg ja Alankomaat) ei salli niiden käyttöä.
Kyseessä olevalla ehdotuksella pyritään siis antamaan kaikille jäsenvaltioille mahdollisuus sallia muiden kasvirasvojen kuin kaakaovoin käyttö suklaatuotteissa siten, että kasvirasvojen osuus on korkeintaan 5 prosenttia lopullisen tuotteen painosta.
Se on tietysti herättänyt välillä kiihkeääkin keskustelua ja ennen kaikkea perusteltua huolestuneisuutta kuluttajien keskuudessa.
Viimeksi mainitut, jotka tunsivat itsensä erityisen uhatuiksi muutama vuosi sitten, kun Euroopan unioni yritti yhdenmukaistamisdirektiivien perusteella saada meidät hyväksymään " eurotuotteet" , ovat tuoneet esille halunsa puolustaa ruokaperinteitään.
Suojelunhalu on sittemmin ilmennyt elintarvikkeiden laadun ja samalla elintarvikkeiden monipuolisuuden edistämisenä.
Tässä yhteydessä on kiistatonta, että muita kasvirasvoja kuin kaakaovoita tuotteissaan käyttävillä jäsenvaltioilla on oikeus pitää tuotteitaan kaupan, mutta on epäselvää, voidaanko niitä pitää laillisesti kaupan suklaa-nimityksellä.
Kaakaovoin korvaaminen muilla kasvirasvoilla tuo esille kysymyksen suklaan koostumuksen suojelusta.
Alan markkinoita on siis rajoitettava antamalla riittävät takuut paitsi tietysti kuluttajille myös kaakaon tuottajille.
Meidän on vaadittava:
analyysimenetelmää, jolla voidaan selvittää muiden kasvirasvojen kuin kaakaovoin tarkka määrä, mitä Euroopan komissio ei ole ottanut huomioon; tätä vaatimusta ei valitettavasti ole sisällytetty neuvoston yhteiseen kantaan, mutta olen edelleen sitä mieltä, se on ehdoton edellytys 5 prosentin säännön noudattamiselle.

hyvin selvää merkintää kuluttajille, jotta he voivat tehdä tietoisia ostopäätöksiä;
maininnan "laatusuklaa" varaamista tuotteille, jotka sisältävät kaakaovoita;
korvaavien kasvirasvojen rajoittamista trooppisiin kasvirasvoihin, joissa ei ole käytetty entsymaattisia tuotantomenetelmiä;
arviointia tämän toimenpiteen vaikutuksista kaakaota vieviin kehitysmaihin.
Kannatan näitä vaatimuksia, jotka sisältyvät esittelijään jättämiin tarkistuksiin.
Olen nimittäin kuluttaja, jolle perinteisen suklaan laatu ja maku ovat tärkeitä asioita.
Olen myös sitä mieltä, että kuluttajansuojapolitiikassa, joka on kohotettu yhteisön politiikan tasolle, ei kiinnitetä huomiota elintarvikkeiden turvallisuuteen ja terveyden suojeluun.
Sillä on edistettävä laadukkaita elintarvikkeita, jotka ovat osa laajempaa filosofiaa, elämän laadun filosofiaa!
.
(FR) Tämä vuodelta 1996 peräisin oleva direktiiviehdotus kuuluu sisämarkkinoiden yhdenmukaistamiseen, ja komissio antaa siinä jäsenvaltioille mahdollisuuden sallia muiden kasvirasvojen kuin kaakaovoin lisääminen suklaatuotteisiin, joissa niitä saa olla korkeintaan 5 prosenttia lopullisen tuotteen määrästä.
Siinä määrätään myös näitä kasvirasvoja sisältävien suklaatuotteiden pitämisestä kaupan kaikissa jäsenvaltioissa sillä edellytyksellä, että niissä on valmistusaineet sisältävä tuoteseloste.
Olen esittelijän tavoin sitä mieltä, että meidän on palattava parlamenttimme ensimmäiseen käsittelyyn, joka oli vuonna 1997, ja estettävä muiden kasvirasvojen lisääminen ja tällaisten tuotteiden kaupan pitäminen.
Olen edelleen sitä mieltä, että meidän on varattava maininta "laatusuklaa" vain sellaiselle suklaalle, joka ei sisällä muita kasvirasvoja, ja kehotettava teettämään tutkimus tämän toimenpiteen vaikutuksista kaakaota vieviin kehitysmaihin; lopuksi toivon edelleen selvää ja tarkkaa merkintää kuluttajia varten.
Tämä on periaatteellinen kanta, josta on vaikea neuvotella, koska kyseessä on laatutuotteiden ja kuluttajien, joita me kaikki olemme, puolustaminen.
Siksi kehotan parlamenttiamme hyväksymään esittelijämme jättämät tarkistukset ja ilmaisemaan siten vastustavansa ympäristöasioiden, kansanterveyden ja kuluttajapolitiikan valiokunnan kantaa.
. (FR) Asiat ovat nurin kurin.
Euroopassa, jossa vakuutetaan halua suojella kuluttajia ja jossa puhutaan laatumerkinnöistä ja aitoudesta, meillä on nyt käsiteltävänämme neuvoston yhteinen kanta, jossa halutaan mieluummin pilata tähän saakka laadukas tuote, suklaa, kuin loukata elintarvikealan monikansallisia yrityksiä.
Pitäisikö siitä edes olla yllättynyt, koska samassa Euroopassa tuotetaan hulluja lehmiä, täriseviä lampaita ja dioksiinikanoja ja sinne tuodaan hormonilihaa ja geneettisesti muunnettua viljaa.
Kuluttajille tietysti "tiedotetaan", että ostettu tuote on väärennetty. Mutta millaisella tekopyhyydellä!
Millaisella tiedotuksella! Pienenpienillä kirjaimilla ja käsittämättömällä kielellä pakkauksen kääntöpuolella.
Teillä on tapana tehdä mitä tahansa opinkappaleidenne, vapaan liikkuvuuden, vapaan kilpailun ja vapaakaupan nimessä.
Mutta pyydän, ettette tekisi enää mitä tahansa ruokaperinteillemme, laatutuotteillemme tai paikallisille tuotteillemme.
Älkää leikkikö enää ruoan kanssa.
Se olisi todellista edistystä.
Lienette ymmärtäneet: Euroopan oikeistopuolueiden koordinaatioon kuuluvat kollegani ja minä itse äänestämme "nollavaihtoehdon" puolesta, sen puolesta, että suklaassa on nolla prosenttia muita kasvirasvoja kuin kaakaovoita.
. (FR) Olisitteko uskoneet?
Yli 25 vuotta Euroopan parlamentin ensimmäisen suklaakeskustelun jälkeen olen jälleen mukana keskustelussa siitä suuresta kysymyksestä, voiko tuotetta nimittää suklaaksi, jos sen valmistuksessa ei ole käytetty pelkästään kaakaovoita.
Niin 25 vuotta sitten kuin tänäänkin tämä kysymys jakaa parlamenttia jopa siinä määrin, että ryhmäni ei tehnyt äänestyslistaa eikä puoluekuri toiminut, mikä on mielestäni ihailtavaa tällaisessa tilanteessa.
Saatoin siis vapaasti tuoda esille sen, että kannatan ratkaisua, joka on mielestäni paras aidon suklaan tuottajien kannalta, aidon suklaan, jota arvostavat kulinaristit, joiden mielestä kissaa on nimitettävä kissaksi ja suklaata suklaaksi, jos se on todella valmistettu kaakaovoista.
Olen hyvin pahoillani siitä, ettemme päässeet yksimielisyyteen siitä ratkaisusta, joka oli mielestäni järkevin, eli siitä, että nimitys "suklaa" varataan tuotteille, jotka sisältävät 100-prosenttisesti kaakaosta uutettuja kasvirasvoja, ja että muiden kasvirasvojen käyttö ilmoitetaan näkyvästi niitä sisältävien tuotteiden kääreissä, jotta kuluttaja saa siitä tiedon eikä häntä johdeta harhaan, olettaen tietysti, että näiden tuotteiden kaupan pitäminen taattaisiin yhtenäismarkkinoilla.
Suklaan alalla, kuten muillakin aloilla, on erilaisia kulttuureja ja perinteitä, niin kuin tiedämme.
Makuasiat ovat henkilökohtaisia.
Tuotteen maku- ja laatunäkökohtien rinnalla on tietysti kehitysyhteistyöpoliittinen näkökohta: assosioituneet maat, AKT-maat, pelkäävät todellakin menettävänsä noin 160 miljoonan dollarin tulot, jos suklaan suuret teollisuustuottajamme ryhtyvät käyttämään muita kasvirasvoja 5 prosentin verran, joka on määrätty osuus mutta jota ei voida valvoa.
Kun tilanne on tämä, olisin mieluummin suonut, että yhteinen kanta olisi hylätty, samoin kuin syön mieluummin hyvää perinteisesti valmistettua suklaata kuin teollisesti tuotettua suklaata, jota ei pystytä tällä hetkellä valvomaan.
Valitettavasti parlamentin pieni enemmistö ei ollut sillä kannalla, että kuluttajat saisivat nauttia hyvästä ja aidosta suklaasta.
.
(PT) Torjumme jo heti alkuvaiheessa ne periaatteet, joiden mukaan kaikissa jäsenvaltioissa sallittaisiin yleisesti valmistaa suklaata, jossa kaakaovoin sijasta olisi tietty prosenttiosuus kasvisrasvoja.
Teemme näin syistä, jotka liittyvät kaakaon tuottajamaiden laillisten etujen turvaamiseen ja myös kuluttajansuojeluun.
Itse asiassa on varmaa, että sellaisella toimenpiteellä olisi väistämättä kielteisiä seurauksia kaakaon tuottajamaissa, ja siihen on vielä lisättävä se meidän asenteemme ratkaiseva tekijä, että nyt ei ole otettu huomioon edes tutkimuksia, jotka koskevat tällaisten toimenpiteiden vaikutuksia kehitysmaatasolla olevissa kaakaon tuottajamaissa.
Kasvirasvojen viiden prosentin osuuden vahvistaminen kaakaon valmistuksessa kaakaovoin sijasta on kuitenkin jopa vaarallinen ennakkotapaus siinä mielessä, että se saattaa vähitellen johtaa ei vain nyt määritettyä prosenttiosuutta suurempaan käyttöön, vaan jopa siihen, että se voi tulevaisuudessa avata ovet suklaan valmistamiselle muunlaisista rasvoista, rajatusti jopa geneettisellä muuntelulla aikaansaaduista rasvoista.
Sitä paitsi on myös yhä määrittelemättä, millaisella analyysimenetelmällä oikeastaan voidaan määrittää todella tehokkaasti näiden rasvojen osuus suklaan valmistuksessa, ja sen lisäksi on todettava, että vieläkään ei ole tehty pakolliseksi merkintää, jonka avulla voisi selvästi erottaa ainakin aidon, vain kaakaovoista valmistetun suklaan sellaisesta suklaasta, jonka koostumukseen on lisätty muita rasvoja.
. (FR) Tällä direktiivillä muutetaan jopa suklaan määritelmää, vaikka meidän mielestämme suklaa olisi valmistettava kaakaopavuista ja kaakaovoista.
Meillä ei ole oikeutta johtaa kuluttajia harhaan nimittämällä suklaaksi tuotteita, joita ei välttämättä ole valmistettu kaakaosta.
Kuluttajat vaativat selkeätä ja täsmällistä tietoa.
He eivät enää siedä sitä, että heitä petetään.
Tämänpäiväinen äänestys koski paljon muutakin kuin vain suklaata. Pelissä on kansalaistemme luottamus.
Siksi hyväksyin kaikki tarkistukset, jotka koskivat direktiivin parantamista ja jotka olivat ympäristöasioiden, kansanterveyden ja kuluttajapolitiikan valiokunnan esittämiä.
. (DA) EU:n hyvinvointi perustuu kilpailuun.
Uuden suklaadirektiivin hyväksymisellä pyritäänkin parantamaan kilpailua EU:ssa.
Meidän on oltava hyvin varovaisia elintarvikepolitiikan ja kuluttajien suojelun osalta.
Nyt kyse ei kuitenkaan ole terveydestä tai ympäristönsuojelusta.
Kyse on pelkästään siitä, pitääkö meidän sallia se, että terveysriskeistä huolimatta suklaa-alan kilpailun on oltava vapaata, niin että kaikki suklaan tuottajat voivat myydä suklaatuotteitaan kaikissa EU:n valtioissa eikä vain niissä seitsemässä valtiossa, jossa toistaiseksi sallitaan keskustelun aiheena olevat kasvirasvat.
Kuluttajan näkökulmasta kyse on pelkästään makuasioista.
Sen vuoksi ei ole oikein, että poliitikot päättäisivät siitä valikoimasta, joka on kuluttajien ulottuvilla.
Tuotteita pitää olla tarjolla, ja niiden sisällön on oltava selvillä, mutta emme kuitenkaan voi viedä kuluttajilta heidän omaa päätösvaltaansa.
Muuta emme voi hyväksyä.
Kuluttajien on voitava itse selvittää, mikä maistuu parhaalta!
Se, että voimme tänään huomata parlamentin vastustavan ehdotusta valtavasti, voidaan käsittää vain siten, että tietyt suklaantuottajat yrittävät rajoittaa kilpailua.
Jos tarkastelemme asian vastustajia, voimmekin selvästi huomata, että sitä vastustavat ryhmärajojen yli lähinnä sellaiset valtiot, jotka etukäteen suojaavat omaa suklaateollisuuttaan voimassa olevilta säännöiltä.
.
(FR) Paul Lannoyen kiitettävistä ponnisteluista huolimatta en henkilökohtaisesti äänestänyt käsiteltäväksemme annetun tekstin puolesta, jolla aiotaan sallia se, että suklaaseen lisätään 5 prosenttia kasvirasvoja, koska se on juuri sellainen eurooppalainen asetus, jota kansalaisemme pitävät käsittämättömänä ja joka on omiaan luomaan euroskeptisyyttä.
Kun tässä tapauksessa olisi riittänyt selvä ja yksiselitteinen merkintä kaikkien eurooppalaisten suklaatyyppien kaupan pitämiselle, meille ehdotetaan taas yhtä surkuhupaisaa kompromissia, josta olemme selvillä: se ei ole 0 prosenttia kasvirasvoja kuten 8 maassa, se ei ole 10 prosenttia kuten joissakin muissa maissa, vaan giljotiinin terä on pudonnut 5 prosentin kohdalle kaikkialla Euroopassa! 5 prosenttia kasvirasvoja, joita ei selvästikään voida valvoa ja jotka hyödyttävät eniten teollisuutta, joka hukuttaa pian markkinat halpaan suklaajäljitelmään ja aiheuttaa samalla sen, että aidon suklaan hinta nousee ja että siitä tulee ylellisyystuote etuoikeutetuille kuluttajille.

Aiotaanko seuraavaksi yhdenmukaistaa ketsupin, sinapin, leikkeleiden, juustojen, oluen ja pizzojen koostumus yhtenäismarkkinoiden nimessä ja yhtenäisen maun edistämiseksi pelkästään elintarvikealan "bisneksen" edun vuoksi?
Jos kansanterveydellisistä syistä on perusteltua säätää lakeja tuotantomenetelmistä ja tuotteiden alkuperän selvittämisestä, yhtä perusteltua on pyrkiä toteuttamaan koko Euroopassa "maolaistyylistä ruokakulttuuria" vain suurteollisuuden edun vuoksi.
Vaikka sisämarkkinoiden rakentaminen on keino, jolla parannetaan Euroopan kansainvälistä kilpailukykyä, se ei kuitenkaan saa muodostua totalitaariseksi uskonkappaleeksi eikä tunkeutua kaikille yksityiselämämme alueille.
Euroopan keittiöiden ja ruokatottumusten monimuotoisuus on osa sen kulttuuriperintöä, vaikka sen hintana onkin se, että sisämarkkinoilla myydään ulkomaisia paikallisia erikoistuotteita.
Eurooppalaiset eivät halua standardoitua kuluttajien Eurooppaa, jossa voi hankkia vapaasti ravintonsa suurilta yhtenäistetyiltä sisämarkkinoilta.
He odottavat Euroopalta suurta poliittista kunnianhimoa eivätkä saivartelevia ja toisarvoisia asetuksia.
. (FR) Uuden suklaadirektiivin muodonmuutokset ilmentävät ensinnäkin yhteisön lainsäädäntömenettelyn raskautta ja hitautta.
Edinburghin Eurooppa-neuvostossa vuonna 1992 ehdotettu vuoden 1973 direktiivin "yksinkertaistaminen" johti vasta vuonna 1996 komission ehdotukseen, jota parlamenttimme käsitteli ensimmäistä kertaa vuonna 1997, ja jouduttiin odottamaan vielä melkein kaksi ja puoli vuotta, ennen kuin neuvosto vahvisti yhteisen kannan, jota käsittelemme tänään.
Johtaako näin pitkä valmistelu edes käyttökelpoiseen tekstiin?
Vastaus on selvästi kielteinen.
Uusi direktiivi ei vastaa mitään tarvetta.
Vuoden 1973 direktiivissä annettiin selvä ja täysin yksiselitteinen määritelmä suklaalle: sokerista ja kaakaosta valmistettu tuote.
Tiettyjen pohjoisten maiden ruokatottumusten huomioon ottamiseksi tehtiin joitakin poikkeuksia.
Tilanne oli siis tyydyttävä.
Miksi sitä pitäisi muuttaa?
Miksi "yksinkertaistamisen" varjolla ryhdytään tosiasiassa kumoamaan vuoden 1973 direktiiviä?
Eikö yhteisön säännöstö olekaan enää koskematon?
Jos direktiivin sisältöä muutetaan, se tapahtuu tosiasiassa viiden monikansallisen yrityksen (Nestlén, Suchardin, Marsin, Cadburyn ja Ferreron) painostuksesta; ne jakavat jo yli 70 prosenttia Euroopan markkinoista, mutta nykyinen kaksinkertainen lainsäädäntö hankaloittaa edelleen niiden tuotantoa.
Esimerkiksi Ranskaan sijoitettu tehdas ei voi tuottaa suklaata, joka ei täytä ranskalaisia sääntöjä, joiden mukaan suklaa ei saa sisältää muita kasvirasvoja kuin kaakaovoita.
Monikansallisten yritysten kannalta kyse on kuitenkin ennen kaikkea raaka-ainekustannusten minimoimisesta. Mitä väliä sillä on, jos sen hintana on suklaan koostumuksen muuttaminen?
Kaakaovoin osuus suklaan kokonaishinnasta on itse asiassa 8-9 prosenttia.
Voipuuöljyn hinta on kolmasosa kaakaovoin hinnasta, ja palmuöljyn hinta on siitä kymmenesosa.
Kun uudessa direktiivissä hyväksytään joukko kaakaovoin korvikkeita ja niille asetetaan prosenttiosuus, kyseessä on päänavaus, ja juuri se on oleellista.
Jatkossa tarvitsee vain kasvattaa, korottaa prosenttiosuutta ja lisätä esimerkiksi soija meille tänään ehdotettujen kasvirasvojen joukkoon.
Voipuuöljy on silloin tehnyt sijaistehtävänsä, ja sen tuottajat kokevat saman kohtalon kuin kaakaon tuottajat, jotka joutuvat pian kärsimään hintojen laskusta, koska on hyväksytty direktiivi, jossa ei tarkoituksellisesti piitata siitä, miten se vaikuttaa kehitysalalla, vaan lykätään vaikutusten selvittäminen kyynisesti epämääräiseen tulevaisuuteen.
Päästäkseen tavoitteeseensa tuottaa ja myydä väärennettyä suklaata suklaa-nimikkeellä halvempaan hintaan koko unionissa monikansalliset yritykset eivät hellittäneet, ennen kuin vuonna 1973 säädetyistä poikkeuksista tehtiin sääntö suklaanvalmistajien ja -tuottajien kustannuksella.
Yhteinen kanta täyttää täysin niiden vaatimukset, kun siinä ehdotetaan, että kaikille 15 jäsenvaltiolle muodostetaan yhteinen ja sitova sääntö poikkeuksesta, joka vastasi vain tietyissä jäsenvaltioissa esiintyvää ruokatottumusta.
Kohotetaanko näin edes kaikkien jäsenvaltioiden vaatimus- ja laatutasoa?
Ei suinkaan.
Päinvastoin.
Yhdenmukaistaminen toteutetaan kuten yleensäkin pienimmän yhteisen nimittäjän perusteella.
Siten yleistetään huonompi laatutaso, jotta lopulta päästään standardoituun euromakuun maun hienouden kustannuksella.
Ja laadun osoittaminen lankeaa hämmästyttävää kyllä perinteiselle suklaanvalmistajalle, joka voi olla huojentunut siitä, että häntä ei sentään kielletä ilmoittamasta, että hän ei ole lisännyt suklaaseen muita kasvirasvoja kuin kaakaovoita!!!
Mahdollistaako uusi teksti edes sen, että kuluttaja voi helposti erottaa väärän ja oikean suklaan?
Ei, koska direktiivin teksti on siinä mielessä vilpillinen, että siinä määrätään mahdollisuudesta lisätä suklaan koostumukseen hyvin tarkka prosenttiosuus (5 prosenttia) muita kasvirasvoja kuin kaakaovoita, vaikka meillä ei ole käytössämme, kuten kaikki tietävät, luotettavaa analyysimenetelmää sen valvomiseksi.
Komissio asettaa siis prosenttiosuuden, josta se tietää, että sitä ei voida varmistaa.
Tätä nimitetään huijaukseksi.
Tekstissä on myös vilpillisiä määräyksiä merkinnöistä.
Parlamenttimme hyväksyi perustellusti ensimmäisessä käsittelyssä esittelijä Lannoyen esittämän tarkistuksen, jonka mukaan tuotteen kääntöpuolella on ilmoitettava selvästi luettavassa muodossa, että tuote sisältää muita kasvirasvoja kuin kaakaovoita.
Koska neuvosto ei hyväksynyt tätä tarkistusta, kuluttaja ei siis saa asianmukaista tietoa.
Kaikissa maissa ja kaikille aidon suklaan ystäville voi siis käydä niin, että suklaa-nimitys voi tästä lähtien pitää täysin laillisesti sisällään täysin vääristeltyjä tuotteita.
Näin erään peruselintarvikkeemme määritelmää muutetaan sellaisen yhteisön järjestelmän hyväksi, jolla kavennetaan jatkuvasti kaikkien vastuuta, ja tämä tehdään vain sen takia, että muutamat ylikansalliset yritykset voivat maksimoida voittonsa.
Suklaan ystävät, nauttikaa hartaudella seuraavat pääsiäismunanne!
Se on viimeinen kerta, kun voitte olla varmoja siitä, että ne on valmistettu todellisesta ja aidosta suklaasta, joka on tehty ennen suurta yhdenmukaistusta.
Mutta kuka haluaa syödä suklaata sen jälkeen?
. (FR) Kuinka jouduimmekaan merkintöjen pauloihin...
Tässä on erillinen Euroopan tason merkki, jonka haluamme nyt vahvistaa.
Tämä merkintä on Ranskan NF-ympäristömerkin tavoin vapaaehtoisesti käytettävä merkki, eli yritysten on haettava sitä.
Se myönnetään kattavilla perusteilla, joissa otetaan huomioon tuotteen koko elinkaari.
Kaikkia kansallisia merkkejä ei kuitenkaan pidä siirtää taka-alalle.
Kuluttajilla eli ostajilla on nimittäin omat tottumuksensa, ja he ovat alkaneet luottaa tuntemiinsa merkkeihin.
Jos kansallinen merkki korvattaisiin, se hämmentäisi jälleen Euroopan unionissa asuvia kansalaisia, jotka ovat eksyksissä tuoteselosteiden, laatumerkintöjen, logojen, alueellisten mainintojen ynnä muiden tietojen viidakossa.
Voisi melkein kuvitella katselevansa suklaalevyä...
Koska meille on erityisen tärkeää, että pk-yritysten mahdollisuudet osallistua yhteisön ympäristömerkkijärjestelmään otetaan huomioon ja että niitä parannetaan, annamme tukemme esittelijälle.
. (EN) Arvoisa puhemies, tuen koko sydämestäni sitä, että Eurooppa pyrkii olemaan ympäristöä säästävä maanosa.
Tämä toimenpide on jälleen yksi osoitus siitä, että EU haluaa parantaa tapojaan entistä vihreämpään suuntaan.
Ekotuotemerkin kukkalogo on vuodesta 1992 lähtien ollut ympäristöä säästävien tuotteiden tuntomerkki aina pesukoneista kirjepaperiin asti.
Toistaiseksi teollisuus ei silti ole ollut yhtä innostunut ympäristöä säästävistä tuotteista kuin kuluttajat.
Toivottavasti kuitenkin tämän kolmivuotisen strategian toimenpiteet saavat valmistajat tulemaan mukaan.
Ison-Britannian Labour-puolueen hallitus on ilman muuta ollut edelläkävijöitä pyrkimyksissä puhdistaa maapallomme.
Esimerkiksi Kiotossa varapääministeri John Prescott sai vastoin kaikkia odotuksia aikaan sopimuksen, joka koskee maailmanlaajuista päästöjen vähentämistä.
Iso-Britannia on jo hyvää vauhtia saavuttamassa tavoitettaan hiilidioksidipäästöjen vähentämisestä 20 prosentilla vuoteen 2010 mennessä.
Hallitus ei kuitenkaan ole tyytynyt tähän, vaan se on äskettäin nostanut tavoitteen 60-70 prosenttiin vuoteen 2050 mennessä.
Parlamentin pitäisi haastaa muut jäsenvaltiot seuraamaan Ison-Britannian esimerkkiä.
Niillä on tilaisuus ottaa haaste vastaan marraskuussa Haagissa pidettävässä Kioton seurantakonferenssissa.
Maapallon suojeleminen tarkoittaa toki paljon muutakin kuin vain ilmakehän puhdistamista.
Se tarkoittaa luonnonympäristön suojelemista myös maan pinnalla.
Myös tässä asiassa Ison-Britannian Labour-puolueen hallitus on etunenässä.
Esimerkiksi sen äskettäinen luontoa koskeva lakialoite suojelee uhanalaisia lajeja paremmin kuin koskaan aiemmin.
Lisäksi jokamiehenoikeus-tyyppinen lainsäädäntö antaa briteille vapauden nauttia kauniista maaseudustamme ja ihailla sitä.
Arvoisa puhemies, paikallisella, kansallisella ja Euroopan tasolla tarvitaan pikaisesti johdonmukaisia toimia, jotta voisimme puhdistaa maamme, meremme ja ilmamme.
Kukkamerkki on vain yksi osa entistä laajempaa ympäristöstrategiaa, jota tarvitaan maapallomme pelastamiseksi.
Kansalaisemme haluavat konkreettisia toimenpiteitä.
He eivät halua poliitikkojen pitävän pelkkiä palopuheita ja näin ainoastaan nostavan maapallon lämpötilaa.
Valjastamalla kukkaisvoiman voimme kaikki edistää entistä puhtaampaa, vihreämpää maailmaa.
Bloklandin suositus toiseen käsittelyyn (A5-0056/2000)
. (EN) Jäsen Blokland ottaa aivan oikein esille useita jätehuoltoon, myös jätteenpolttoon, liittyviä vakavia huolenaiheita.
Olen kotoisin maasta, jonka kaatopaikat ovat yli 90-prosenttisesti käytössä, joten hyväksyn sen johtopäätöksen, että asianmukaisesti valvottu jätteenpoltto on paitsi tarpeellista myös välttämätöntä.
Irlannin hallitus ei näytä sitoutuneen tosissaan jätteiden kierrätykseen ja lajitteluun.
Jätteiden lajittelun ja myös orgaanisten jätteiden kompostoinnin täytyy olla ensisijainen asia kaikissa jätehuoltostrategioissa.
. (FR) Jätekysymys on hyvin moniulotteinen asia, ja alan lobbaus on merkittävää.
Siksi Euroopan unioni on hyväksynyt yleisen strategian tämän suuren ympäristö- ja terveyshaasteen ratkaisemiseksi.
Tänään käsiteltävänämme oleva direktiivi on osa sitä, koska sillä pyritään sääntelemään vaarallisten ja vaarattomien jätteiden lämpökäsittelyä.
Minun on sanottava, että henkilökohtaisesti olen aina ollut huolestunut siitä, että samassa lainsäädännössä käsitellään sekä vaarallisten jätteiden että vaarattomien jätteiden polttoa.
Toin esille huolestuneisuuteni ja kysymykseni jo ensimmäisessä käsittelyssä.
Enemmistö päätti tukea rinnakkaispolttoa, mikä ei tyydytä minua.
Siksi kamppailen tänään sellaisten toimenpiteiden toteuttamisen puolesta, joilla taataan, että vaarallisten jätteiden päästörajoja ei lievennetä.
Kaikki tietävät, että Euroopan unionissa poltettavien jätteiden määrä kasvaa.
Yhdyskuntajätteitä poltettiin 31 miljoonaa tonnia vuonna 1990, ja luku kasvaa yli 56 miljoonaan tänä vuonna.
Tähän on useampia syitä, jotka johtuvat tuotettavien jätteiden määrän lisääntymisestä ja kaatopaikoille kuljetettavien jätteiden määrän vähenemisestä.
On kuitenkin tiedossa, että jätteenpoltto aiheuttaa saastepäästöjä, jotka pilaavat vakavasti ilmaa, maaperää ja vesiä ja jotka ovat siis terveydelle vaarallisia.
Ilmaan päässeiden epäpuhtauksien luonne riippuu sekä käsiteltävistä jätteistä että niiden käsittelyssä käytetystä teknologiasta.
Siksi olemme huolestuneita ennen kaikkea raskasmetalli-, dioksiini- ja furaanipäästöistä.
Keskustelussa on puututtu erityisesti rinnakkaispolttolaitoksiin.
Muistutan, että nämä laitokset käyttävät vaarallisia jätteitä polttoaineena energian tai aineellisten aineiden tuotannossa.
Tosin sovellettavien direktiivien määräysten mukaan vaarallisten aineiden käyttö on rajoitettava 40 prosenttiin käytettyjen jätteiden määrästä. Prosenttiosuus on liian korkea!
Näihin laitoksiin on sovellettava erittäin tiukkoja valvontasääntöjä, joiden on oltava yhtä tiukkoja kuin polttolaitoksiin sovellettavien sääntöjen.
Lisäksi haluan painottaa, että vaikka vaarallisten jätteiden hyödyntäminen yleistyy, se ei saa johtaa siihen, että me totumme tuottamaan tällaisia jätteitä.
Itse asiassa saattaa hyvinkin käydä niin, että meille kerrotaan myöhemmin, että investoinnit on tehty rinnakkaispolttolaitosten rakentamiseksi ja että nyt ne olisi saatava kannattamaan!
Torjun jo ennakolta jyrkästi tällaiset näkemykset, jotka johtavat vaarallisten aineiden kuljetusten määrän lisääntymiseen kaikkine niihin liittyvine ympäristö- ja turvallisuusriskeineen.
Lopuksi on muistutettava, että rikkomuksista on rangaistava ja että niitä yhteisöjä on tuettava, jotka huolehtivat siitä, että niiden polttolaitokset ovat sääntöjen mukaisia, ja on korostettava sitä, että ensisijaisena tavoitteenamme on ja on oltava edelleenkin jätteiden syntymisen ehkäisy riippumatta siitä, ovatko jätteet vaarallisia vai eivät.
. (EN) Euroopan unioni on viime vuosina ollut edelläkävijä uusien jätehuoltostrategioiden laatimisessa.
Itse asiassa tänään käsittelemämme direktiivin tavoitteena on vähentää jätteenpolton haittavaikutuksia ympäristölle ja ihmisten terveydelle vähentämällä huomattavasti useiden ilmaan joutuvien epäpuhtauksien päästöjä.
Tällä direktiivillä pyritään myös valvomaan jätteiden päästämistä vesistöihimme.
Tämä mietintö on nyt parlamentissa toisessa käsittelyssä.
Panen merkille, että yhdessä Eurooppa-neuvoston suosituksessa sanotaan, että jos vaarattoman jätteen polttolaitoksen toiminnanharjoittaja aikoo ryhtyä polttamaan vaarallista jätettä, hänellä on oltava ympäristön pilaantumisen ehkäisemisen ja vähentämisen yhtenäistämiseksi annetun direktiivin mukainen lupa.
Mielestäni tämä on erittäin järkevä ehdotus.
On erittäin tärkeää, että Euroopan unioni toteuttaa erittäin aktiivisesti uusia jätehuoltoehdotuksia.
Euroopassa syntyy jätettä päivässä yli kilo henkeä kohden.
EU:ssa syntyy vuosittain 2 miljardia tonnia jätettä.
Euroopan unionilla on selkeä mielipide yhdestä jätehuolto-ongelmamme osatekijästä.
Jätehuollon tulevaisuus ei ole siinä, että paikallisviranomaiset ympäri maata etsivät tilaa uusille kaatopaikoille.
Kaatopaikkojen yleiset ympäristövaikutukset aiheuttavat yhä enemmän huolta.
Meidän täytyy siirtyä kaatopaikoista entistä yhtenäisempiin jätehuoltosuunnitelmiin, ei sen enempää eikä vähempää.
Euroopan unioni tukee täysin Irlannin hallituksen asettamia ankaria ja kunnianhimoisia mutta saavutettavissa olevia tavoitteita, jotka koskevat jätteiden kierrätystä ja hyödyntämistä.
Nämä tavoitteet, jotka on määrä saavuttaa 15 seuraavan vuoden aikana, sisältävät seuraavaa:
· Kaatopaikkojen talousjätteen vähentäminen 50 prosentilla.
· Nykyisin kaatopaikoille vietävän biologisesti hajoavan jätteen vähentäminen vähintään 65 prosentilla.
· Sellaisten jätteen hyödyntämislaitosten kehittäminen, joissa käytetään ympäristöä säästäviä tekniikkoja ja joissa voidaan käsitellä vuosittain jopa 300 000 tonnia biologisesti hajoavaa jätettä.
Kaikki nämä toimenpiteet ovat osoitus jätehuoltoa koskevan yleisen mielipiteen muuttumisesta.
Kaatopaikkojen aika on nyt menossa ohi, ja ne on korvattava ympäristöä säästävillä tekniikoilla.
Euroopan unionin kaikki 15 jäsenvaltiota tukevat tätä kantaa yksimielisesti.
.
(FR) Teollistuneiden kaupunkiyhdyskuntiemme synnyttämä valtava jätemäärä on kiistatta niiden suurten haasteiden joukossa, jotka Euroopan unionin on ratkaistava 2000-luvulla: maapallo hukkuu vähitellen järjettömään jätetulvaan, ja joka vuosi yhteisömme jäsenvaltiot tuottavat yli 2000 miljoonaa tonnia jätettä.

Näissä oloissa ei voida ajatella, että jätehuoltoon sovellettaisiin pienempien välittömien kustannusten lakia: kasvavan tarpeen ruokkimalla kukoistavalla teollisuudella (kymmeniä tuhansia työpaikkoja, miljardeja euroja) onkin varmasti paljon keksittävää, jotta se pystyy täyttämään oikein tehtävänsä välttäen erityisesti uusien saastepäästöjen aiheuttamista hyödyntämisen varjolla: jätteenpoltosta pääsee ilmaan raskasmetallihiukkasia ja dioksiinia, savukaasujen puhdistuksesta syntyy epätoivottavaa sakkaa, eikä tietyille kierrätettäville aineille ole löydetty markkinoita.
Ympäristön ja terveyden mahdollisimman hyvä suojelu edellyttääkin huomattavaa edistystä jätteenpolttoa koskevan lainsäädännön jota ei ole komission hiljattaisen kertomuksen mukaan vielä tyydyttävästi siirretty kansalliselle tasolle täytäntöönpanossa.

Jäsenvaltiot ja niiden teollisuus on siis saatava ryhtymään nopeasti tarvittaviin mukautuksiin ensinnäkin kansallisessa lainsäädännössä ottaen huomioon ennalta varautumisen ja ympäristönsuojelun periaatteet ja toiseksi teknisissä valmiuksissa saasteongelman poistamiseksi sen siirtämisen sijasta mutta samanaikaisesti olisi järkevää, että Euroopan parlamentti etsisi realistisia keinoja sellaisten tavoitteiden saavuttamiseksi, jotka voidaan saavuttaa, sen sijaan, että se heittäytyy tunteiden ja idealististen näkemysten valtaan uskottavuutensa kustannuksella: ympäristöalalla säilytetään mahdollisuudet päästä kestäviin tavoitteisiin toteuttamalla ensin se, mikä on mahdollista.

Tästä syystä UEN-ryhmä ei kannattanut tarkistuksia, joita ei voida soveltaa jäsenvaltioissamme ja joiden ennakoitavissa olevat taloudelliset vaikutukset osoittautuisivat kovin tuhoisiksi.
Muilta osin toivon paikallisen tason edustajana, että yhteisön direktiivejä yhdistämällä ja yksinkertaistamalla voidaan selventää ja helpottaa yhteisön säännöstöä, johon alueelliset jätehuoltosuunnitelmat on mukautettava.
. (PT) Tämän vuodesta 2005 lähtien sovellettavan jätteenpolttodirektiivin hyväksyminen parantaa huomattavasti Euroopan nykyistä jätehuoltoa edistämällä sellaisia tärkeitä perusteita kuin julkinen terveydenhuolto ja kansalaisoikeuksien puolustaminen.
Jos tämä direktiivi muuten tulisi voimaan heti, vaikka täytäntöönpano tapahtuu valitettavasti vasta vuonna 2005, Portugalin hallituksen olisi käytännössä mahdotonta jatkaa rinnakkaispolton strategiaansa.
Koska tämä direktiivi kuitenkin asettaa huomattavia teknisiä, oikeudellisia ja menetelmiin liittyviä rajoituksia kaikille Euroopassa harjoitettaville poltto- ja rinnakkaispolttomenettelyille, kävisi yhä selvemmin ilmi, että Portugalissa noudatettu strategia on perusteellisen väärä.
Vaikka siis olisinkin halunnut poltto- ja rinnakkaispolttomenettelyyn vieläkin pitemmälle meneviä rajoituksia, en voi olla ilmaisematta tyytyväisyyttäni saavutetuista tuloksista, koska tässä direktiivissä
1 - asetetaan entistä tiukemmat raja-arvot päästöille, etenkin häkä- ja pölypäästöille.
2 - asetetaan poltto- ja rinnakkaispolttolaitokset raja-arvojen osalta samaan asemaan, ja lopetetaan näin rinnakkaispolttolaitoksia koskenut poikkeustila.
3 - epäilemättä katsotaan, että polttoa ja rinnakkaispolttoa voidaan käyttää vain viimeisinä keinoina, kun kaikki muut tekniset käsittelytavat on käytetty loppuun.
4 - määritellään koko unionia koskevalle jätehuollolle sekä poltto- ja rinnakkaispolttolaitosten sijainnille ja mittasuhteille hyvin tiukat ehdot, jotka on täytettävä ennen kuin päätetään, kumpi niistä on parempi.
5 - lisätään toimivaltaisten viranomaisten mahdollisuuksia puuttua asioihin, kun laitokset eivät noudata raja-arvoille asetettuja vaatimuksia.
6 - vähennetään ankaralla kädellä mahdollisuuksia käyttää poltto- tai rinnakkaispolttojätteitä etenkään yksityisessä rakennustoiminnassa.
7 - tehdään jatkuva dioksiininäytteiden ottaminen poltto- ja rinnakkaispolttomenetelmiä koskevaksi pakolliseksi vaatimukseksi.
8 - lisätään kansalaisten mahdollisuuksia osallistua laitosten sijaintia koskevaan päätöksentekoon.
9 - tehdään pakolliseksi vuosittaisen, raja-arvojen noudattamisesta yhteenvedon esittävän ympäristöselvityksen julkaiseminen.
10 - rajoitetaan tuntuvasti sementtiuunien laitteistoja koskevia kumoamispäätöksiä.
11 - määritellään ensimmäisen kerran ammoniakkipäästöjen (NH3) raja-arvo, koska tämä kemiallinen yhdiste aiheuttaa ilmakehän happamoitumista.
. (FR) Jätteenpolttoa koskeva direktiiviehdotus on moniulotteinen ja tekninen aihe, jonka vaikutuksia on harkittava tarkkaan sekä ympäristön että talouden kannalta.
Euroopan parlamentti painoi ensimmäisen käsittelyn myötä vahvan leimansa asian käsittelyyn ehdottamalla kotitalousjätteiden polttoa koskevan direktiivin ja vaarallisten aineiden polttoa koskevan direktiivin yhdistämistä.
Olen nyt sitä mieltä, että neuvoston meille esittämä yhteinen kanta on erittäin hyvä kompromissi, jota voin kannattaa.
Haluaisin kuitenkin puuttua erääseen kohtaan, nimittäin sementtitehtaissa tapahtuvaan rinnakkaispolttoon, ja perustella, miksi äänestin kahta tarkistusta vastaan.
Ensinnäkin puhun liitteeseen II esitetyn tarkistuksen 25 ensimmäisestä osasta, jossa määrätään raja-arvot sementtiteollisuuden päästöille ja erityisesti hiukkasten raja-arvo 15mg/m³.
Useimmissa jäsenvaltioissa raja-arvo on tällä hetkellä 50 mg/m³.
Komissio päätyi äskettäin tehdyssä kustannus/hyötyanalyysissa siihen näkemykseen, että 30 mg/m³ on paras kompromissi.
Jos raja-arvoksi asetetaan 15mg/m³, se kasvattaa liikaa ympäristökustannuksia, eikä se olisi kannattavaa.
Toiseksi yhdyskuntajätteiden määritelmää koskevassa tarkistuksessa 14 määritellään uudelleen sekalainen yhdyskuntajäte, joka määritellään jo 3 artiklan 3 kohdassa.
Jos tätä artiklaa tulkitaan huonosti, se voi johtaa siihen, että yhdyskuntajätteiden käyttö sementtiuuneissa kielletään. Monien viranomaisten jätehuoltosuunnitelmissa määrätään kuitenkin tällaisesta jätteiden käsittelystä.
Tämä äänestys ei ole ristiriidassa ympäristönäkemysteni kanssa, koska sementtitehtaissa tapahtuva rinnakkaispoltto ei ole erityisen haitallista ympäristölle: sementtiuuneillehan on asetettu tiukat päästörajat.
Lisäksi rinnakkaispoltto on joissakin tapauksissa erottamaton osa tiettyjen jäsenvaltioiden tai tiettyjen alueiden jätehuoltopolitiikkaa taloudellisesti ja ympäristön kannalta hyväksyttävissä olosuhteissa.
. (SV) Jätteenpolttolaitosten sääntöjen tiukentaminen on erittäin toivottavaa.
On kuitenkin arveluttavaa, pitääkö meidän laatia samanlaiset säännöt lajittelemattomalle jätteelle tarkoitetuille laitoksille kuin sellaisille laitoksille, joissa on tarkoitus käsitellä vain tiettyjä jäteryhmiä, toisin sanoen lajiteltuja jätteitä.
Lajittelemattomille jätteille tarkoitetut laitokset vaativat kehittyneempiä varusteita.
Jos kaikille jätteenpolttolaitoksille asetetaan samanlaiset vaatimukset, seurauksena voi olla, että jätteiden lajittelu, uudelleenkäyttö ja kierrättäminen vaikeutuvat, orgaanisen jätteen kompostointi mukaan luettuna.
Me ruotsalaiset kristillisdemokraatit haluamme sen vuoksi kehottaa komissiota ottamaan tarkasti huomioon nämä näkökannat jätekysymysten parissa tehtävässä tulevassa työssä.
Olen tutkinut tätä mietintöä kaupunginjohtajan ominaisuudessa, koska komission ehdotus koskee pääasiassa nykyisin yhdyskuntajätteisiin liittyvän lainsäädännön lujittamista, mikä osoittaa muuten hyvin, mitä hyötyä Euroopan parlamentin jäsenelle voi olla hänen työtään hyvin täydentävästä kaupunginjohtajan virasta; Ranskan nykyinen hallitus aikoo kieltää meiltä tämän mahdollisuuden, mikä on sekä epäoikeudenmukaista että järjetöntä, koska kenenkään edun mukaista ei ole se, että Euroopan parlamentin jäsenet suljetaan pois kentältä.

Direktiivin tavoite on kiitettävä: sillä pyritään ehkäisemään ja vähentämään jätteiden polton ja rinnakkaispolton haittavaikutuksia.
Emme voi kuitenkaan kannattaa ehdotusta, jonka tavoitteena on soveltaa samoja päästörajoja kaikkiin laitoksiin.
Tällä tavalla emme pysty hoitamaan Euroopan polttolaitosten ylikapasiteettia.
Esittelijä on tästä samaa mieltä: tiettyjä jätteitä on helpompi käsitellä rinnakkaispolttolaitoksissa.
Meidän mielestämme tietyillä yhteiseen kantaan ehdotetuilla muutoksilla voitaisiin tosiasiassa haitata nykyisten laitosten kunnostamista sääntöjen mukaisesti ja rangaista sementtitehtaissa tapahtuvaa jätteiden rinnakkaispolttoa, jota harjoitetaan erityisesti Ranskassa ja Belgiassa.
Yhdyskuntajätteiden osalta esittäisin useampiakin huomautuksia.
Ensinnäkään ei ole hyvä aiheuttaa sekaannusta määriteltäessä "sekalaisia yhdyskuntajätteitä" rinnakkaispolton yhteydessä.
"Osittain eriteltyjen jätteiden" ja "käsittelemättömien sekalaisten yhdyskuntajätteiden" pitäminen samana asiana, kuten tarkistuksessa 14 tehdään, voi haitata jätteenlajittelualojen kehitystä, jota pyrimme edistämään, ja siten syntyvät jätteet tai sen tietyt osat päätyvät rinnakkaispolttoon.
Jos myös 7 artiklan 4 kohtaa muutettaisiin poistamalla sana "käsittelemättömän" yhdyskuntajätteen edestä, silloin kiellettäisiin jälleen niiden lajiteltujen yhdyskuntajätteiden (paperi, pahvi...) rinnakkaispoltto, joita ei voida kierrättää, ellei niitä ole kerätty erikseen.
Lopuksi ei voida hyväksyä, että alennetaan kuuden tonnin tuntirajaa, jonka ylittyessä nykyiset yhdyskuntajätteitä polttavat laitokset joutuvat noudattamaan NOx-päästöjen osalta 200 milligramman päästörajoitusta kuutiometriä kohden, koska paikallisyhteisöt tekevät suunnitelmansa nykyisten laitosten mukauttamisesta tämän rajan perusteella (vertaa liite V, a kohta).

Vaikka jätteiden polttaminen ei ole täydellinen ratkaisu, kuten tiedämme, se on merkittävä edistysaskel monille yhteisöille, jotka ovat lisäksi tehneet suuria investointeja kotitalousjätteiden ja muiden vastaavien jätteiden uudenaikaisen julkisen huoltopalvelun kehittämiseksi.
Tämä on otettava huomioon, vaikka pohdintoja ja tutkimusta on tietysti jatkettava.
Jätehuoltoteollisuudessa on varmasti tulevaisuudessa paljon ideoitavaa, jotta estetään, ettei se puolestaan aiheuta päästöjä.
Meidän on näin ollen laadittava laajempia jätehuoltostrategioita ja edistettävä aktiivisesti tutkimusta ja kehitystä tällä paikallisyhteisöjemme elämän ja tulevaisuuden kannalta oleellisella alalla.
. (EN) Kun otetaan huomioon jäsen Bloklandin UKIP-puoluetta (UK Independence Party) edustavien liittolaisten Brysselin-vastainen hysteria, minusta on uskomatonta, että hän on onnistunut laatimaan asiakirjan, joka on mietinnöksi oikea liikasäännelty hirviö.
Joka tapauksessa nämä ehdotukset mahdollistavat ainakin sen, että jäsen Bloklandin ja UKIP-puolueen lietsoma unioninvastainen hölynpöly voidaan hävittää ympäristöä säästävällä tavalla.
Näiden ehdotusten tavoitteena on parantaa ilman laatua ja suojella ihmisten terveyttä.
Jätteenpoltto on usein tehokkain ja turvallisin tapa hävittää jäte.
Joskus sen yhteydessä ilmaan voi kuitenkin päästä vaarallisia kemikaaleja, kuten dioksiineja.
Näin ollen on tärkeää valvoa näitä sivutuotteita ja estää niitä pääsemästä ympäristöön.
Jätteenpolttolaitosten tuottamien kaasujen puhdistamiseen soveltuva teknologia on jo olemassa.
Meidän täytyy vain varmistaa, että sitä käytetään.
Komission ehdottamien järkevien toimenpiteiden pitäisi edistää tämän teknologian käyttöä.
UKIP-puolueen tekopyhyys on mielestäni henkeäsalpaavaa.
Kehotan UKIP-puoluetta selittämään kannattajilleen, miten se voi liittoutua tällaisen EU:n liikasääntelyn selvän tukijan kanssa.
Vaikka se teeskenteleekin olevansa eurokraatin vihollinen, itse asiassa se onkin selvästi eurokraatin ystävä.
Pelkäänpä, että ympäristön siivoaminen voi olla helppo homma verrattuna siihen, että UKIP-puolue saadaan siistimään tapansa.
Häviäjinä ovat valitettavasti maidemme kansalaiset.
Jos antiikin ajan teksteihin on uskomista, jätehuolto aiheutti ongelmia jo muinaisessa Roomassa, vaikka kyseiset jätteet ovat sittemmin koituneet arkeologisukupolvien onneksi.
Siihen aikaan suurin osa jätteistä oli biologisesti hajoavia, mistä ollaan nykyisin kaukana.
Olemme puhuneet suklaasta.
Se tarjoaakin käytännönläheisen esimerkin tämän asian havainnollistamiseksi, kun seurataan suklaalevyn kääreen matkaa roskakorista polttolaitokseen ja kun huomataan, että alumiinipaperin poltosta aiheutuu myrkyllisiä kaasuja.
Jätehuoltoalalla meillä on edessämme hyvin merkittävä haaste.
Minusta tuntuu kuitenkin siltä, että tietyt maat eivät ole valmistautuneet siihen materiaalisesti sen enempää kuin henkisestikään.
Tällä hetkellä kolmasosa Ranskan jätehuoltolaitosten käsittelemistä kotitalousjätteistä ja muista vastaavista jätteistä päätyy 300 polttolaitokseen.
Jätteenpoltosta ilmaan pääsee epäpuhtauksia: hiukkasia, metalleja ja dioksiineja, jotka on hoidettava savukaasun käsittelyjärjestelmällä.
Päästöjen rajoittamista koskevaa sääntelyä on asteittain tiukennettu.
Tarvitaan tietysti toimia, joilla varmistetaan, että sääntöjä noudatetaan, koska terveyttä ja ympäristöä on suojeltava, mutta rinnakkaispolton osalta emme kuitenkaan halua, että direktiivin soveltamisalaa ja näiden laitosten määritelmää muutettaisiin.
Kun tiettyjä alan säännöksiä jatkuvasti tiukennetaan ja toisia monimutkaistetaan, on varottava synnyttämästä epäluottamusta Euroopan ympäristölainsäädäntöä kohtaan, sillä siinä vaaditaan ensin yhtä asiaa ja sitten jotakin toista, mikä aiheuttaa epävarmuutta tietyillä ammatti- ja teollisuusaloilla.
Rinnakkaispolttolaitoksiin tai vaarallisten jätteiden erityiskäsittelyyn sovellettavan lainsäädännön muuttaminen saattaa myös vääristää kustannuksia ja johtaa jopa perusteettomaan jätteiden vientiin.
On olemassa todellinen riski, että jotakin alaa suositaan muiden kustannuksella väärin asetettujen raja-arvojen vuoksi, vaikka tarvitsemme neljä jätteenpolttoalaa: vaarallisiin jätteisiin erikoistuneen alan, vaarattomiin jätteisiin erikoistuneen alan, rinnakkaispolton ja mukautetuissa polttolaitoksissa tapahtuvan polton.
Pyydän kollegojani kiinnittämään huomiota vielä yhteen asiaan, joka on tosin toissijainen.
Olen kuitenkin sitä mieltä, että näiden direktiivien yhdistämisestä on tiedotettava.
Väestöllä on nimittäin sellainen käsitys, että erikoisjätteet, vaaralliset jätteet, vaarattomat jätteet ja yhdyskuntajätteet kaikki sekoitetaan ja että ne käsitellään samalla tavalla samassa uunissa ja samassa polttolaitoksessa.
Tällöin heidän olisi turha lajitella jätteitä.
Heille olisi siis jaettava asianmukaista tietoa asian selvittämiseksi.
Daviesin mietintö (A5-0062/2000)
Keskustelemme Daviesin mietinnön pohjalta ilman otsonista tässä ilmanlaatua koskevassa keskustelussa.
Kaikki asiantuntijat ovat asiasta yksimielisiä: ilmanlaadun standardeja on ehdottomasti nostettava, jotta kaikkia Euroopan unionin alueella olevia kansalaisia voidaan suojella tehokkaasti ilman otsonin aiheuttamilta terveysriskeiltä.
Otsonilla on erilaisia terveysvaikutuksia: silmien, nenän ja kurkun ärsytys, hengenahdistus, yskä, päänsärky ja niin edelleen.
Otsoni voi myös laukaista astmakohtauksen ja aiheuttaa keuhkojen vajaatoimintaa sekä keuhkoputkien oireilua.
Pitkällä aikavälillä se voi jopa aiheuttaa keuhkojen ennenaikaista vanhenemista.
Tämä tieto on ainakin hälyttävä, ja siksi olen erittäin tyytyväinen tähän direktiiviehdotukseen!
Sen tavoitteena on itse asiassa nykyisen otsonia koskevan yhteisön lainsäädännön muuttaminen ilmanlaadun arvioimista ja hallintaa koskevan neuvoston direktiivin 96/62/EY edellyttämällä tavalla.
Direktiivissä asetetaan ilman otsonipitoisuuksille pitkän aikavälin tavoitteita ja välitavoitteita.
Siinä otetaan myös käyttöön normisto ihmisten terveyden ja ympäristön suojelemiseksi.
Lopuksi siinä kehotetaan jäsenvaltioita tarkkailemaan otsonipitoisuuksia ja ilmoittamaan tuloksista julkisesti.
Direktiivistä tulee siis ilman otsonitasojen mittapuu.
Pitkän aikavälin tavoitteiden asettamisella komissio aikoo noudattaa ilmanlaatua koskevia Maailman terveysjärjestön vuoden 1997 suuntaviivoja.
Perimmäisenä tarkoituksena on estää näiden tavoitearvojen ylittyminen ja välttää siten haitalliset vaikutukset ihmisten terveydelle ja ympäristölle.
Komission ehdotuksessa ei kuitenkaan aseteta aikarajaa tavoitteen saavuttamiselle.
Se on valitettavaa.
Ensimmäisenä välietappina komissio on asettanut tavoitearvoja.
Tarkoituksena on saavuttaa ne mahdollisuuksien mukaan vuoteen 2010 mennessä.
Arvot perustuvat myös WHO:n suuntaviivoihin, mutta niissä hyväksytään tasojen ylittäminen useina päivinä joka vuosi.
On korostettava, että komission ehdotuksessa ei oteta huomioon muutoksia, joita saattaa aiheutua ilmastonmuutosta koskevista yhteisön velvoitteista.
Niissä vaaditaan 8 prosentin vähennystä kasvihuonekaasujen yhteispäästöihin.
Täyttämällä nämä velvoitteet menestyksellisesti jäsenvaltioiden pitäisi kyetä osoittamaan suurempaa määrätietoisuutta otsonitasojen vähentämisen tavoitearvoja kohtaan.
Lopuksi olen suhteellisen tyytyväinen direktiiviehdotuksen tekstiin, koska se on tärkeä askel kohti ympäristöalan viidennessä toimintaohjelmassa asetettua tavoitetta, jonka mukaan ilman otsonin kriittisiä tasoja ei koskaan ylitetä.
Myllerin mietintö (A5-0063/2000)
Keskustelemme tänään lainsäädäntöehdotuksesta, joka koskee suoraan meitä kaikkia, koska sen tavoitteena on parantaa ilmanlaatua.
Kyseessä on ehdotus direktiiviksi kansallisista päästörajoista tietyille ilman epäpuhtauksille (ilmanlaadun puitedirektiivistä johdettu direktiivi).
Se liittyy yhteisön viidenteen ympäristöalan toimintaohjelmaan.
Tärkeänä tavoitteena on rajoittaa happamoittavien ja rehevöittävien epäpuhtauksien ja otsonin prekursorien päästöjä ympäristön ja ihmisten terveyden suojelemiseksi paremmin happamoitumisen, maaperän rehevöitymisen ja alailmakehän otsonin aiheuttamilta haittavaikutuksilta.
Tekstissä olevia päästörajoja on ryhdyttävä noudattamaan viimeistään vuonna 2010.
Tämän tavoitteen saavuttamiseksi jäsenvaltioiden on laadittava kansalliset ohjelmat vuotuisten päästöjen vähentämiseksi asteittain ja raportoitava niistä komissiolle ennen vuoden 2002 loppua.
Ohjelmia on tarkistettava ja ne on saatettava ajan tasalle vuonna 2006.
Jäsenvaltioiden on myös laadittava ja pidettävä ajan tasalla kansalliset päästöinventaariot ja päästösuunnitelmat vuodelle 2010 SO2-, NOx-, VOC- ja NH3-päästöjen osalta.
Nämä inventaariot ja suunnitelmat on raportoitava komissiolle vuosittain.
Esittelijä on ehdottanut tarkistuksia, joilla pyritään vahvistamaan ehdotusta.
Hän ehdottaa muun muassa, että näiden neljän epäpuhtauspäästön osalta olisi noudatettava tiukempia sääntöjä.
Kannatan tietysti periaatteessa tällaisia ehdotuksia.
Kun on kyse terveydestä ja ympäristöstä, on todellakin oltava kunnianhimoinen, jos tilannetta halutaan parantaa.
Mutta jos rima asetetaan liian korkealle, seuraukset saattavat olla päinvastaiset.
Siksi olen sitä mieltä, että tällä hetkellä on parasta tyytyä kansainvälisissä yleissopimuksissa asetettuihin tavoitteisiin pitäen mielessä, että päästörajoja voidaan tarkistaa kehityksen perusteella.
Lisäksi mietinnössä pyydetään komissiota esittämään uusia tarkistuksia direktiiviin vuoteen 2004 mennessä.
Näin se voi tarkistaa tekstissä asetettuja päästörajoja, ympäristöalan välitavoitteita ja toteutettuja uusia toimenpiteitä, joilla varmistetaan päästörajojen noudattaminen.
Mahdollisten korjausten avulla direktiiviä voidaan pitää ajan tasalla teknisen ja tieteellisen kehityksen kanssa ja siten voidaan päästä lopulta tavoitteisiin vuoteen 2010 mennessä.
Tämä on mielestäni hyvä kompromissi.
Esittelijä ehdottaa myös määräaikojen asettamista sovittujen tavoitteiden täyttämiselle; se on mielestäni välttämätöntä.
Ilman noudatettavia määräaikoja tekstit jäävät todellakin liian usein tuloksettomiksi aiejulistuksiksi.
Säännösten rikkomiseen sovellettava seuraamusjärjestelmä on myös laadittava mahdollisimman pian.
Kannatamme sitä, että EU luo puitelainsäädännön avulla kiinteät ympäristöalaa koskevat päästörajat, koska useimmat ympäristöongelmat ovat yleisiä ja rajat ylittäviä.
Jäsenvaltioiden perinteissä ja edellytyksissä on eroja, ja sen vuoksi niiden on oltava itse vastuussa ympäristötoimien toteuttamisesta, jotta onnistuisimme hyvin yhteisten tavoitteiden saavuttamisessa.
Olemme päättäneet vastustaa tarkistuksia 16 ja 17, koska nämä ehdotukset antavat pienille jäsenvaltioille aivan liian yleisen ja tarkentamattoman vapautuksen asetettujen ympäristötavoitteiden saavuttamisesta.
Päätöslauselma Lissabonin Eurooppa-neuvostosta
.
(FR) Pyrkimys täystyöllisyyteen, joka on otettu jälleen asialistalle tietyn kasvusuuntauksen myötä, on kiitettävä tavoite, mutta jos työttömyyden todellisiin syihin ei puututa, siihen on vaikea päästä.
Kuten kaikki tiedämme, työpaikkojen luominen on Euroopassa tunnetusti riittämätöntä talouskasvusta huolimatta.
Työpaikat ovat myös usein epävarmoja varsinkin naisten ja nuorten kohdalla.
Meidän on päästävä pelkistä aiejulistuksista, niin myönteisiä kuin ne ovatkin.
Sosiaalisten odotusten ollessa erittäin korkeat on kiireellisesti määriteltävä mitattavissa ja varmistettavissa olevat tavoitteet.
Olisin todella toivonut, että ryhmäni päätöslauselmassa esitettyihin ehdotuksiin olisi sitouduttu esimerkiksi seuraavalla tavalla:
ryhtymällä lyhentämään työaikoja alentamatta palkkoja ja vähentämättä joustavuutta;
tarkistamalla eurooppalaista yritysneuvostoa ja joukkoirtisanomisia koskevia direktiivejä työntekijöiden ja heidän ammattijärjestöjensä oikeuksien ja valtuuksien lisäämiseksi erityisesti fuusioiden ja rakenneuudistusten yhteydessä;
ryhtymällä verottamaan yhteisön tasolla pääomien spekulatiivisia siirtoja ja lisäämällä petosten ja veronkierron torjuntaa.
Mielestäni on todella valitettavaa, että tässä yhteydessä ei sitouduta uudenlaiseen kestävään kehitykseen, jonka perustana on vaurauden oikeudenmukainen jako, kotitalouksien ostovoiman kasvu ja julkisten ja sosiaalisten investointien vauhdittaminen.
Näiden kaikkien syiden vuoksi emme hyväksy yhteistä päätöslauselmaa.
.
(FR) Portugali, joka toimii Euroopan unionin puheenjohtajavaltiona vuoden 2000 ensimmäisellä puoliskolla, on päättänyt järjestää kuun lopulla Lissabonissa ylimääräisen Eurooppa-neuvoston kokouksen, jossa keskitytään seuraaviin aiheisiin: työllisyys, taloudelliset uudistukset ja sosiaalinen yhteenkuuluvuus innovaatioiden sekä tietojen ja taitojen Eurooppa.
Voin vain iloita tällaisesta aloitteesta!
Työttömyys, köyhyys ja niistä johtuva sosiaalinen syrjäytyminen ovat vitsauksia, jotka meidän kitkettävä!
Siksi johdonmukaisen ja ennen kaikkea yhteensovitetun strategian luominen kaikissa jäsenvaltioissa on välttämätöntä!
Meidän on ensimmäiseksi asetettava itsellemme kunnianhimoiset tavoitteet.
Puheenjohtajavaltio Portugalin asiakirjassa luetellaan seuraavat tavoitteet: täystyöllisyyden palauttaminen, vakaa talouskasvu, todellinen pyrkimys kohti sosiaalista yhteenkuuluvuutta, yhtäläiset mahdollisuudet ja köyhyyden torjuminen.
Kuten neuvoston puheenjohtaja Guterres korosti, olemme pystyneet sovittamaan yhteen talouspolitiikkamme euron käyttöönoton varmistamiseksi.
Euroopan unionin on nyt vastattava haasteeseen ja edettävä sen mukaisesti ehdottamalla suuntaviivoja työllisyyttä ja sosiaalista osallisuutta edistävälle politiikalle!
Olen myös tyytyväinen ajatukseen asettaa määrälliset tavoitteet ja luvut, joihin pyritään, erityisesti EU:n keskimääräisen vuotuisen kasvun (3 prosenttia) ja työllisyysasteen (70 prosenttia) osalta.
Lisäksi on mielestäni ehdottomasti otettava käyttöön avoin vertailuanalyysi jäsenvaltioiden aikaansaaman kehityksen arvioimiseksi niiden pyrkiessä näihin tavoitteisiin avoimen vertaisarviointijärjestelmän ja yhteensovittamisen avulla.
Puheenjohtajavaltion asiakirjassa korostetaan myös tarvetta vahvistaa sosiaalista lähentymistä ja sosiaaliturvajärjestelmiemme uudenaikaistamista.
Ehdoton edellytys on tietysti korkean työllisyysasteen takaaminen.
Se edellyttää työpaikkojen luomista erityisesti palvelualalla, mutta ei millaisten työpaikkojen tahansa, vaan laadukkaiden työpaikkojen.
Se edellyttää myös työpaikkojen säilyttämistä Euroopassa, jossa viime aikoina on itse asiassa esiintynyt paljon järjestelmällisiä joukkoirtisanomisia.
Se edellyttää työvoiman koulutusta, jotta he pystyvät hallitsemaan uutta tietotekniikkaa.
Hyväksyn siis suurelta osin tämän ohjelman.
Toivon, että sen tavoitteista laaditaan Lissabonin huippukokouksessa kunnianhimoiset käytännön toimenpiteet, jotka täyttävät Euroopan kansalaisten, niin miesten kuin naistenkin, oikeutetut odotukset!
. (EL) Jälleen kerran huippukokous, tällä kertaa puheenjohtajavaltio Portugalin johdolla, lisää työllisyyttä tukevien toimien ja ehdotusten sekä työttömyyden torjunnan "edistämisen" nimissä oman panoksensa niiden uusliberalististen ja monetarististen politiikkojen kiihdyttämiseen ja vahvistamiseen, jotka ovat vastuussa synkästä nykytilanteesta, jotka vastustavat kaikkea sosiaalipolitiikkaa ja työllisyyspolitiikkaa ja jotka johtavat työttömyyden, työelämän turvattomuuden, syrjinnän, sosiaalisen syrjäytymisen ja köyhyyden yleistymisen dramaattiseen lisääntymiseen.
Ehdotus hoitaa työttömyyttä tukemalla yritysten kilpailukykyä työvoimakuluja vähentämällä, täydellä vapauttamisella ja työmarkkinajoustoilla sekä tukemalla epätyypillisiä työllistymismuotoja on ristiriitainen, se on ironiaa, tekopyhyyttä, provokaatio työntekijöitä kohtaan.
Vakautussopimuksen säilyttäminen ja vahvistaminen, nimellisen lähentymisen kriteereille annettu prioriteetti ja sosiaalipolitiikan täysi alistaminen taloudellisille kriteereille ja vaatimuksille ovat juuri sellaisia asioita, jotka ensin pitäisi lyödä ja kumota, jos haluamme puhua todellisesta työllisyyspolitiikasta.
Keinottelutarkoituksessa tehtyjen pääomaliikkeiden verottaminen, veroparatiisien sulkeminen, petoksen ja veronkierron torjunta, varallisuuden ja työtulojen uudelleenjako, yritystukien valvonta ja joukkoirtisanomisiin johtavien rakennemuutosten, fuusioiden ja toiminnan siirtämisten helpotuksien välitön keskeyttäminen, sellaisen sosiaaliturvan kehittäminen, joka perustuu solidaarisuuteen ja on riippumaton kaupallisista ja taloudellisista eduista, olisi välitön prioriteetti, jos työllisyys todellakin olisi EU:n huomion keskipisteenä, eikä se, kuinka sokeroidaan karvas pilleri, jotta voitaisiin huijata työntekijöitä ja rajoittaa yhteiskunnallisia reaktioita työväestönvastaista ja kansanvastaista talous- ja sosiaalipolitiikkaa vastaan.
Jos tavoite olisi työväestön elintason parantaminen, sen ostovoiman lisääminen ja pysyvien työpaikkojen turvaaminen, tuettaisiin julkisia ja sosiaalisia investointeja, tasa-arvoa ja torjuttaisiin kaikkea sellaista syrjintää, joka liittyy työpaikkojen saamiseen ja työsuhteisiin, pantaisiin sulku politiikoille, jotka perustuvat yksityistämiseen, mataliin palkkoihin ja puutteelliseen sosiaaliseen suojeluun, työvoiman joustavuuteen ja väliaikaisuuteen sekä naisten, nuorten ja vammaisten sulkemiseen pysyvästi työmarkkinoiden ulkopuolelle.
Kuitenkin se, mitä talous- ja sosiaalipolitiikan suuntaviivoilla edistetään, se, mitä käytännössä työntekijöille tavoitellaan, on köyhyyden eikä hyvinvoinnin vähimmäistaso.
Hyvinvointi suunnataan suurpääomalle, jolle avataan kunnian kentät ja joka jätetään yhä hallitsemattomammaksi, kun taas tuottavuuden ja kilpailukyvyn nimissä työmarkkinoiden säätelyä puretaan yhä enemmän, työntekijöiden tärkeimpiä saavutuksia ja sosiaalisia oikeuksia vastaan hyökätään yhä väkivaltaisemmin ja ajetaan näkemystä, että nykyaikaisen (anti-)sosiaalivaltion pitää turvata kansalle vain joku vähimmäistaso, armonpaloja.
Yli 60 miljoonaa ihmistä, pitkäaikaistyöttömyyden ja sosiaalisen syrjäytymisen uhria, sekä koko Euroopan työväestö, eivät aio näkyä, kuten heille tuskaisesti yritetään vakuuttaa, "sopeutuneina", "solidaarisina", "tottelevaisina" ja "yhteistyöhaluisina" tällaisissa valinnoissa.
Löydätte heidät edestänne alistumattomina, jyrkkinä ja taipumattomina, taistelemassa ja ajamassa täystyöllisyyttä, sellaista sosiaalipolitiikan järjestelmää, johon sisältyy vakuutus, terveys, eläke, työttömyysturva, todellinen tasa-arvo, laadukas koulutus ja todellinen ammatillinen koulutus, löydätte heidät kamppailemasta sosiaalisen, demokraattisen solidaarisen Euroopan puolesta, työntekijöiden ja kansojen Euroopan puolesta.
Sieltä löydätte myös meidät, taistelemassa heidän kanssaan.
(Istunto keskeytettiin klo 13.35 ja sitä jatkettiin klo 15.00.)
Ihmisoikeudet, rasismi, muukalaisviha ja antisemitismi (jatkoa)
Hyvät kollegat, esityslistalla on seuraavana jatkoa yhteiskeskustelulle ihmisoikeuksia, rasismia, muukalaisvihaa ja antisemitismiä koskevasta neljästä mietinnöstä.
Arvoisa puhemies, haluaisin erityisesti kiittää Belderiä hänen mietinnöstään.
Rasismi, muukalaisviha ja antisemitismi ovat ahdistavia ongelmia myös Euroopan unionissa.
Niiden torjuminen kuuluu melkein kaikkien Euroopan parlamentin poliittisten ryhmien yhteisiin tavoitteisiin.
Parlamentti on valmis toimimaan diplomaattisen varovaisesti monilla aloilla, mutta ei tässä kysymyksessä!
Näin onkin hyvä.
Belder tietää, että valiokunta ja minä olisimme toivoneet, että jäsenyyttä hakeneiden maiden kulloistenkin ongelmien erityispiirteet mainittaisiin suoremmin.
Ludfordin muutamissa tarkistusehdotuksissa yritetään korjata asiaa. Kannatan sen vuoksi niitä.
Ehdokasvaltioissa esiintyvän rasismin sosiaalisia syitä ja rasismia johdonmukaisesti vastustavan politiikan äärimmäisen tärkeitä sosiaalisia ja työllisyyspoliittisia seurauksia käsitellään mielestäni liian yleisellä tasolla.
Yksi keskusteluprosessin tärkeimmistä tuloksista on se, että Belder on ollut valmis käsittelemään antisemitismin kysymystä selkeästi. Siitäkin haluaisin kiittää teitä, jäsen Belder.
Kun tarkastellaan komission, parlamentin, Euroopan neuvoston ja Wienin seurantakeskuksen eri lausuntoja, on huomiota herättävää, että antisemitismi mainitaan monissa otsikoissa rasismin yhtenä erityisenä ja erityisen vaarallisena muotona, mutta myös vain otsikoissa.
Erittelevät arvioinnit ja torjumiseen tähtäävät erityisohjelmat puuttuvat lähes kokonaan.
Komission ohjelmien osalta "lähes" on jopa jätettävä pois ehdokasvaltioiden yhteydessä, arvoisa komission jäsen.
Katson tämän laiminlyönniksi, jota ei voida hyväksyä, ja käännyn tässä kysymyksessä erityisesti teidän puoleenne.
Antisemitismi on epäilemättä levinnyt laajalle, usein piilevänä, mikä vaikeuttaa selvitystyötä.
Olemme tänään aamupäivällä joutuneet kokemaan yhden sen vastemielisimmistä muodoista täällä parlamentissa, kun taas kerran toistettiin ikivanha väite, että juutalaiset olisivat itse syypäitä antisemitismiin.
Tämän selvittämisen pitäisi olla meille ja komissiolle itsenäinen ja mitä suurimmassa määrin konkreettinen tehtävä!
Arvoisa puhemies, neuvoston esittämä ensimmäinen vuosittainen EU:n ihmisoikeusraportti oli myönteinen panos keskusteluun.
Pidän erityisen myönteisinä sen sisältämiä tietoja EU:n ja Kiinan välisestä ihmisoikeusvuoropuhelusta.
Tällä vuoropuhelulla voi olla ja sillä onkin oma osuutensa siinä, että Kiinan ihmisoikeustilanteeseen saadaan muutos, mutta se tuottaa tulosta vain, jos Euroopan unioni puhuu ja toimii yksimielisesti.
EU:n jäsenvaltiot ovat aiemmin liian usein antaneet Kiinan kiristää itseään.
Kun jotkin jäsenvaltiot ottivat Kiinan järkyttävän ihmisoikeustilanteen esille edellisissä YK:n ihmisoikeustoimikunnan kokouksissa Genevessä, ne vaiennettiin yksi toisensa jälkeen Kiinan uhattua niitä kauppapakotteilla.
Oli moraalitonta ja pelkurimaista taipua Kiinan edessä.
Oli moraalitonta asettaa kaupan edut tärkeysjärjestyksessä ihmisoikeuksien edelle, ja se on selvästi ristiriidassa kehitysmaiden kanssa tekemiämme kahdenvälisiä kauppasopimuksia koskevan lähestymistavan kanssa.
Se oli myös pelkurimaista.
Historia on johdonmukaisesti osoittanut, että kiusaajan vastustaminen on oikeanlainen lähestymistapa.
Kiusaajat tulkitsevat kompromissiyritykset aina heikkoudeksi, ja Kiina on tällainen kiusaaja.
Näemme tämän siinä, miten se on reagoinut oikeutettuun kansainväliseen huoleen sen ihmisoikeustilanteesta.
Se suhtautuu ulkomaailman mielipiteeseen halveksuvasti.
Havaitsimme sen taas viime viikolla Pekingissä pidetyssä kansallisen kansankongressin kokouksessa.
Sen sotaa lietsovaa suhtautumista Taiwaniin ei voida hyväksyä, ja siinä on kyse suorasta sekaantumisesta Taiwanin presidentinvaaleihin.
Emme voi sallia myöskään sitä, miten röyhkeästi se kohtelee Falun Gongin kannattajia ja toisinajattelijoita.
EU:n pitäisi Genevessä ja muuallakin käyttää hyväksi kaikki tilaisuudet ja ilmaista yksimielinen tyytymättömyytensä.
Vaikka tuenkin voimakkaasti Kiinan liittymistä WTO:hon, meidän pitäisi antaa Kiinan maistaa omaa lääkettään.
Meidän pitäisi käyttää näitä neuvotteluja keinona varmistaa se, että Kiina paitsi ottaa huomioon EU:n huolen sen jatkuvista ihmisoikeusloukkauksista myös ryhtyy toimiin tilanteen parantamiseksi.
Arvoisa puhemies, hyvät kollegani, jotta voimme vahvistaa ihmisoikeuksia unionissa, meidän on ensin huolehdittava heikoimmista eli etupäässä köyhimmistä.
Ihmisoikeusrikkomuksista ensimmäinen on se, että kaikkien ei sallita elää kunnollista elämää.
Meidän on otettava ohjenuoraksemme ihmisen kunnioittaminen, ja tämän kunnioituksen on johdettava siihen, että kurjuus ei pysty tuhoamaan yksilöitä ja perheitä, että lapsia ei riistetä heidän vanhemmiltaan kurjuuden vuoksi ja että yksinkertaista yhdistymisvapautta ei kielletä niiltä, joilla ei ole edes oikeutta tehdä työtä.
Tavoitteena on luoda kelvolliset elinolot kaikilla kansalaisille.
Kaikkien on oltava turvassa köyhyydeltä ja syrjäytymiseltä.
Kaikilla on oikeus koulutukseen, kulttuuriin ja terveyteen.
Kaikilla on oikeus kunnolliseen asuntoon ja tuloihin, joilla voi elää kunniallista elämää.
Meidän on vakuutettava, että torjumme kurjuuden.
Meidän on vakuutettava, että kaikilla on oikeus fyysiseen ja henkiseen koskemattomuuteen ja että tämä koskemattomuus edellyttää kelvollista elämää.
Voisiko veljeyden ajatuksesta tulla 2000-luvun avainkäsite?
Jokaisella on tarve unelmoida, ja veljeys ilmentää nyt tärkeimpiä köyhimpien aseman parantamista koskevia odotuksiamme.
Veljeys antaa merkityksen yhteisvastuulle, sillä torjutaan syrjäytymistä ja yksinäisyyttä ja se antaa sijaa erilaisuuden kunnioittamiselle.
Veljeyden on oltava innoittajana köyhimpien oikeuksissa.
Meidän vuosisadastamme tulee edistyksen vuosisata, vuosisata, jonka aikana hurjimmatkin utopiat toteutuvat.
Veljeys kuuluu näihin utopioihin, ja yhdessä, hyvät kollegani, me toteutamme sen.
Arvoisa puhemies, arvoisat parlamentin jäsenet, jälleen kerran omistamme osan täysistuntomme ajasta aiheelle, joka on yksi parlamentaarisen työmme jaloimmista: ihmisoikeuksien puolustamiselle, ilmenivätpä nämä oikeudet ulkoisesti sitten miten tahansa, missä päin maailmaa tahansa.
Olen iloinen puhemiehistön onnistuneesta päätöksestä keskustella yhtä aikaa näistä neljästä mietinnöstä.
Joskin on totta, ettei meillä kenelläkään ole aikaa antaa niille niiden ansaitsemaa huomiota, on tosiasia, että keskustellessamme ihmisoikeuksista "tuolla ulkona" - muualla maailmassa - emme ole jättäneet tekemättä vakavaa analyysia siitä, mitä täällä "sisällä" on tehtävä, Euroopan unionin alueella.
Vaikkakin on totta, että EU:n alueella emme onneksi kohtaa sellaisia karkeita loukkauksia, jotka meitä aivan oikeudenmukaisesti huolestuttavat muissa valtioissa, yhtä totta on sekin, että myös jäsenvaltioissamme meidän on parannettava näiden oikeuksien - taloudellisten ja yhteiskunnallisten oikeuksien, kansalaisoikeuksien ja poliittisten oikeuksien - kunnioittamista; meidän on kiinnitettävä huomiota erityisesti yksityiselämän kunnioittamiseen ja henkilötietojen suojaamiseen, lasten, naisten ja maahan saapuneiden pakolaisten oikeuksiin.
Poliisin harjoittaman ja vankiloissa harjoitetun väkivallan sekä rasismin ja muukalaisvihan torjumisessa meillä on vielä paljon tehtävää.
Kolmansien maiden osalta on oleellista ja tärkeää, että Euroopan unionilla olisi käytössään yhteinen strategia, jonka neuvosto laatii yhdessä parlamentin kanssa ja jonka pitäisi olla johdonmukaisesti samanmuotoinen kuin Euroopan unionin kaikki politiikat, ja nimenomaan samanmuotoinen kuin kehitysyhteistyöpolitiikka.
Siinä ei ole mitään järkeä, että reaalipolitiikan mukaisesti vaadimme yksiltä enemmän kuin toisilta, tai että katsomme joitakin valtioita suopeammin silmin kuin toisia ja että jatkamme yhteistyöpolitiikkaa sellaisten valtioiden kanssa, jotka eivät kunnioita ihmisten perusoikeuksia, joissa oikeusvaltion periaate ei toimi ja joissa törkeät rikkomukset jäävät rankaisematta.
Jos yhä tuemme poliittisesti ja taloudellisesti maita, joissa näin tapahtuu, olemme rikoskumppaneita hallituksille, jotka eivät kunnioita ihmisoikeuksia ja joiden osalta voimme vallan hyvin asettaa kyseenalaiseksi sen, menevätkö yhteisön avustukset kansalle, jonka kehitystä pyrimme edistämään vai ruokkivatko ne vain joidenkin niiden johtajien turhamaisuutta, loistoa ja salaisia pankkitilejä.
Arvoisa puhemies, hyvät parlamentin jäsenet, jos pidetään kiinni edes jossain määrin puolueettomasta tarkastelutavasta, voidaan todeta, että Euroopan parlamentin laajassa keskustassa ei varmasti ole jälkeäkään rasismista.
Vaikka parlamentissa riidelläänkin rasismia koskevasta mietinnöstä, se ei kuitenkaan johdu parlamentissa vallitsevasta rasismista vaan pikemminkin itse mietinnöstä.
Tässä mietinnössä ei esimerkiksi sanota pelkästään kiitettäviä asioita rasismin vastustamisesta, vaan käsitellään joitakin sellaisia aiheita kuten esimerkiksi kolmansien valtioiden kansalaisten äänioikeutta tietyissä valtioissa tai virkamiesoikeutta, pääsyä virkoihin, joista voidaan päättää niin tai näin, mutta joilla ei ole hiukkaakaan tekemistä rasismin kanssa.
Ja juuri näiden kannanottojen kohdalla tästä mietinnöstä tulee vilpillinen sepitelmä - tämän haluan sanoa selkeästi.
Rasismin vastustamista, johon me kaikki olemme sitoutuneet, kaupitellaan tässä poliittisella pikkurahalla ja käytetään väärin. Sen vuoksi emme kannatakaan mietintöä sen nykyisessä muodossa.
Vastustan jyrkästi tällaista rasismin vähättelyä, kun siitä, kuten sanottu, tehdään tällä tavoin poliittinen kiistakapula.
Arvostelemme jyrkästi tämän mietinnön menettelytapaa.
Vastustamme kaikki rasismia. Panostamme kaikki sen vastustamiseen.
Siihen tarvittaisiin parlamentin suuri enemmistö.
Mutta ei käy päinsä, että yksi parlamentin taho omii tämän käsitteen ja käy sillä poliittista kamppailua, vaan meidän on vaadittava, että tällaista aihetta käsitellään tavalla, jonka kaikki voivat hyväksyä, eikä näin ole tässä tapauksessa asianlaita.
Arvoisa puhemies, onnittelen kaikkia neljää esittelijää heidän työstään ja erityisesti paronitar Ludfordia sen työn jatkamisesta, jota muiden muassa minä olin käynnistämässä lähes 15 vuotta sitten ensimmäisessä Euroopan rasismia ja fasismia käsittelevässä tutkintavaliokunnassa. Tuon valiokunnan esittelijänä oli itse asiassa eräs kristillisdemokraattien ryhmän ja Nea Dimokratian erinomainen jäsen, Dimitrios Evregenis, jonka työstä Le Pen on sanonut, että hän pyrkii estämään sen kaikin mahdollisin keinoin.
Haluaisin sanoa kaksi asiaa käsittelemistämme mietinnöistä; ensiksikin Belderin mietinnöstä, joka sisältää version esittämästäni tarkistuksesta, joka koskee venäjänkielisen vähemmistön kohtelua Virossa ja Latviassa.
Mielestäni se on aiheellinen.
Itävallassa tapahtui 15 vuotta sitten niin, että Jörg Haider vainosi maan sloveeninkielistä vähemmistöä.
Hyvin harvat meistä halusivat tuolloin ottaa kantaa siihen.
Meidän täytyy sanoa virolaisille ja latvialaisille, että jos tuollainen kohtelu jatkuu, niiden toiveet Euroopan unioniin liittymisestä heikkenevät.
Toiseksi: Ludfordin mietintöön sisältyy useita kristillisdemokraattien esittämiä tarkistuksia, joissa kyseenalaistetaan useita kohtia, jotka olivat alun perin Evregenisin mietinnössä 15 vuotta sitten - ja jotka kristillisdemokraatit tuolloin hyväksyivät - ja jotka koskevat henkilöstösääntöjen muuttamista siten, että etnisten vähemmistöjen edustajat voisivat kuulua Euroopan yhteisön henkilöstöön.
Kun kyse on äänestysoikeuksista ja etnisiä vähemmistöjä edustavien ehdokkaiden valinnasta, en ymmärrä, eikö heillä ole yhteisöllistä muistia vai - mikä olisi vieläkin pahaenteisempää - onko heidän poliittinen kantansa muuttunut.
Arvoisa puhemies, minä ja myös puolueryhmäni kannatimme innokkaasti Haarderin ihmisoikeusmietintöä, koska sen linja on mielestämme oikein hyvä, ja lisäksi on vielä monia muita hyviä syitä.
Puolueryhmälläni ja minulla on kuitenkin hyvin suuria epäilyjä Ludfordin mietintöä kohtaan, koska siinä pohditaan rasismin ja muukalaisvihan vastustamisen varjolla useita poliittisia toimia, joilla ei ole mitään tekemistä analyysin kanssa ja jotka eivät millään lailla kuulu tähän mietintöön; niiden ohella siinä on tietysti lukuisia muita toimenpiteitä, joita kannatamme varauksetta.
Sanon teille myös, mitä kohtia emme hyväksy ja miksi.
Emme hyväksy annetun mietintöajanjakson 1997/98 ulkopuolelle ulottuvia kohtia.
Ja jos mietinnössä pitäisi Sarah Ludfordin mielestä käsitellä vuotta 2000, hänellä pitäisi olla ennustajan lahjoja, sillä tämä vuosihan on vasta edessämme.
Toiseksi emme hyväksy niitä kohtia, joissa vastustetaan yhteisvastuullisuuden perusperiaatetta.
Kollega Nassauer viittasi jo siihen, että tässä vaaditaan puuttumista virkamiesten palvelussuhteita koskevaan lainsäädäntöön.
Mietinnön laatijalta onkin tässä yhteydessä kysyttävä, onko hän koskaan yrittänyt saada virkaa esimerkiksi Marokosta.
Virkoihin ja poliisilaitoksen palvelukseen hyväksymisen edellytykset ovat yksinomaan jäsenvaltion asia.
Kolmantena ovat kohdat, jotka eivät kuulu tähän mietintöön, kuten esimerkiksi kolmansien valtioiden kansalaisten äänioikeus Euroopan parlamentin vaaleissa tai kunnallisvaaleissa.
Viimeinen kohta on sitten hyvin tärkeä minulle.
Itävaltalaisena en voi hyväksyä mietintöä, jossa vastustetaan hyvin tökerösti ja hyvin epäoikeudenmukaisesti omaa maatani, Itävaltaa, ja jossa vieläpä suhtaudutaan erittäin myönteisesti puoluepolitiikkaan pohjautuviin toimiin ja 14 jäsenvaltion epäoikeudenmukaisiin boikottitoimenpiteisiin ja kannatetaan niitä.
Ne ovat toimenpiteitä, jotka kohdistuvat viime kädessä oman maani, Itävallan, nuorisoa, taloutta, urheilua ja väestöä vastaan. Eikä tällä kaikella ole mitään tekemistä mietinnössä.
Mietinnössä ei pidetä sitä, mitä otsikossa luvataan!
Arvoisa puhemies, kiitos esittelijä Haarderille uraauurtavasta, erittäin hyvästä työstä.
Minun on kuitenkin sanottava, että olen yhdestä kohdasta eri mieltä esittelijän kanssa.
Lukiessani esittelijä Haarderin laatiman mietinnön tanskankielistä versiota luulin hetken, että esittelijä Haarder olisi viisastunut vuosien mittaan, ja otin huomioon sen, että Tanskan korkein oikeus on antanut päätöksen, jonka mukaan niin kutsutut "yksinomaissopimukset" eivät ole ristiriidassa ihmisoikeuksien kanssa.
Luulin ja toivoin, että olisin voinut sanoa olevani yhtä mieltä esittelijä Haarderin kanssa siitä, että yksilön oikeutta ammattiyhdistysten jäsenyyteen on painotettava.
Kun lukee mietinnön muunkielisiä versioita, voi kuitenkin huomata, että esittelijä Haarder ei ole viisastunut tai sitten hän peittää sen hyvin.
Muutamien epäselvien muotoilujen perusteella näyttää siltä, että esittelijä jatkaa ristiretkeään sitä tanskalaista mallia vastaan, jossa työntekijät ja työnantajat voivat sopia siitä, että vain tietyn ammattiyhdistyksen jäsenet voidaan palkata tiettyyn toimintaan.
Keneltäkään ei viedä oikeutta työntekoon, keneltäkään ei viedä oikeutta liittyä ammattiyhdistyksen jäseneksi, mutta yksittäiset henkilöt eivät voi hyötyä pitkälle menevistä sosiaalisia oikeuksia koskevista sopimuksista olematta juuri sen ammattiyhdistyksen jäseniä, joka on solminut sopimukset.
Esittelijä Haarder menee hyökkäyksessään paljon pidemmälle, koska hän yrittää epäsuorasti vahvistaa niitä ammattiyhdistyksiä, jotka eivät tunnusta juuri niitä yhteisiä taistelun vaiheita, jotka ovat auttaneet luomaan sitä hyvinvointia ja niitä ihmisoikeuksia, joista olemme keskustelleet koko päivän.
Arvoisa puhemies, huomasin, ettette maininnut jäsen Hernández Mollarin nimeä. Hän antoi minulle puheensa, jotta voisin lukea sen hänen puolestaan.
Näin ollen pyytäisin, arvoisa puhemies, että antaisitte minun käyttää jäsen Hernández Mollarille annetut kaksi minuuttia, jotta voisin lukea hänen puheensa, ja sitten neljä minuuttia omaa puhettani varten, ellei teillä ole mitään sitä vastaan.
Luen siis ääneen jäsen Hernández Mollarin puheen.
Hyvät jäsenet, arvoisa puhemies, muukalaisvihasta ja rasismista käytävällä keskustelulla on aina kauaskantoinen poliittinen ja sosiaalinen merkitys.
Ludfordin mietinnössä on erittäin hyväksyttäviä kohtia, jotka kuka tahansa demokraatti voi ja jotka hänen pitää allekirjoittaa, mutta siinä on myös kohtia, jotka eivät ole poliittisesti eivätkä oikeudellisesti täsmällisiä.
Euroopan kansalaisuus on abstrakti käsite, jolla ei ole oikeudellista sisältöä.
Jäsenvaltiot säätelevät kansalaistensa poliittisia oikeuksia omien demokraattisten lakiensa nojalla, kuten tekevät myös monet niistä maista, joiden kansalaisia muuttaa Euroopan alueelle.
Se, että muille kuin jäsenvaltioiden kansalaisille vaaditaan poliittista osallistumisoikeutta paikallisiin, kansallisiin tai Euroopan parlamentin vaaleihin tai jopa pääsyä julkishallintoon ottamatta esille minkäänlaista vastavuoroisuusperiaatetta, ei ole poliittisesti realistista eikä oikeudellisesti täsmällistä.
Tällaista ehdotusta on mahdotonta toteuttaa, ja tästä syystä pyydän esittelijä Ludfordia poistamaan sen, jotta voisin äänestää hänen mietintönsä puolesta.
Muukalaisvihaa ja rasismia torjutaan koulutuksen, työelämään sijoittumisen ja sosiaalisen integraation avulla sekä kiinnittämällä huomiota asuntoihin, terveyteen tai sosiaalipalveluihin, mutta älkäämme sortuko helppoihin yleistyksiin asiassa, joka edellyttää täsmällisyyttä ja asiallisuutta.
Tähän päättyi Hernández Mollarin puhe.
Tästä alkaa oma puheeni, arvoisa puhemies.
Kattavat ja perusluonteiset kansalaisoikeudet, taloudelliset, sosiaaliset ja poliittiset oikeudet, jotka on varmistettu täysin niin perustuslaillisessa järjestelmässä kuin viranomaisten toiminnassakin, ovat yksi nykyaikaisen länsimaisen sivilisaation olennaisista osista.
Erilaiset oikeuksiin liittyvät peruskirjat ja julistukset, jotka ovat siivittäneet ensin eurooppalais-amerikkalaisen politiikan ja sitten maailmanpolitiikan historiaa, ovat sellaisia virstanpylväitä, jotka ovat olleet kunniaksi ihmiskunnan yhteiselolle ja kannatelleet sitä kristillisistä arvoista ja valistuksen ajan sivistyksestä aina nykyiseen demokraattiseen ihanteeseen asti.
Euroopan unioni on aina pitänyt perusluonteisten ihmisoikeuksien kunnioittamista yhtenä sitä innoittavista tukipilareista ja kirjannut sen perustamissopimustensa päällyslehdelle.
Ellei ihmisoikeuksien kunnioittaminen kuuluisi erottamattomasti moraaliseen käsitykseemme yhteiskuntarakenteesta, unionin koko olemassaololta puuttuisi mielekkyys, koska sen lisäksi, että 15 jäsenvaltion kansalaiset muodostavat laajan taloudellisen vapauden alueen, he haluavat ennen kaikkea olla esimerkkinä muulle maailmalle näiden oikeuksien täydellisestä kunnioittamisesta.
Tässä vakaassa ja järkähtämättömässä pyrkimyksessä täytyy kuitenkin muistaa oikeudellinen täsmällisyys ja ennen kaikkea terve järki.
Alueellamme laillisesti oleskelevia unionin ulkopuolisten valtioiden kansalaisia täytyy kohdella jäsenvaltioiden kansalaisiin nähden yhdenvertaisesti, kun on kyse koulutuksesta, terveydenhuollosta ja sosiaalisesta suojelusta.
Tässä kaikessa täytyy kunnioittaa täysin heidän uskonnollisia vakaumuksiaan ja heidän kulttuuriensa erityispiirteitä.
Pienimmätkin rasismin, suvaitsemattomuuden tai muukalaisvihan muodot on kitkettävä juurineen kaikissa jäsenvaltioissa, joissa niitä ilmenee.
Jossakin jäsenvaltiossa oleskelevan henkilön hallinnollinen asema ja kansalaisen poliittinen asema ovat kuitenkin kaksi eri asiaa.
Unionin kansalaiset ovat poliittisessa mielessä unionin kansalaisia, koska he ovat jonkin jäsenvaltion kansalaisia, ja sen myötä heillä on täysi poliittinen osallistumisoikeus ja erityisesti oikeus äänestää vaaleissa, asettua ehdokkaaksi vaaleissa tai hakea pysyvää virkaa julkishallinnossa.
Keinotekoisesti luotu Euroopan kansalaisuus, joka ei välttämättä edellytä jonkin jäsenvaltion kansalaisuutta, sellainen Euroopan kansalaisuus, joka vain leijuu unionin jäsenvaltioiden perustuslakien päällä vailla oikeusperustaa ja vakaata poliittista pohjaa ja joka annetaan hätiköidysti kolmansien maiden passien haltijoille, vaikka he kuinka oleskelisivat jossakin jäsenvaltiossa, herättää hämmennystä ja saattaa loukata 15 jäsenvaltion kansalaisten oikeuksia.
Euroopan unionin täytyy ottaa avokätisesti ja avoimesti vastaan kaikki ihmiset, jotka tulevat sinne edistämään ponnisteluillaan ja työllään sen yleistä hyvinvointia tai jotka hakevat turvapaikkaa sorrolta ja vainolta.
Täysi poliittinen kansalaisuus täytyy kuitenkin hankkia kunkin jäsenvaltion oikeusjärjestelmän säätämällä tavalla.
Sorbonnessa pitämässään kuuluisassa esitelmässä "Qu'est-ce qu'une Nation?"
(Mitä on kansakunta?) Ernest Renan varoitti meitä: "Älkäämme hylätkö sitä perusperiaatetta, että ihminen on järjellinen ja moraalinen olento pikemminkin kuin sidottu johonkin kieleen, pikemminkin kuin jonkin rodun jäsen, pikemminkin kuin jonkin kulttuurin edustaja."
Monet 1900-luvun eurooppalaiset murhenäytelmät johtuivat siitä, että tämä viisas neuvo unohdettiin.
Virkistäkäämme siis muistiamme Renanin osoittamalla tavalla, mutta älkäämme sortuko järjettömiin ja moraalisesti kyseenalaisiin ylilyönteihin.
Arvoisa puhemies, haluaisin ilmaista arvostukseni kollega Belderin mietintöä kohtaan. Haluan puhua tänään siitä.
Mietinnössä otetaan esille monia oleellisia asioita.
Niitä on tosiaan paljon, koska rasismi ja syrjintä vaativat paljon huomiota ehdokasvaltioissa.
Toivon, että EU:n ehdokasvaltiot tekevät työtä niiden suositusten parissa, jotka on sisällytetty tähän mietintöön. Toivon, että tulevat kumppanimme, ehdokasvaltiot, myös liittyvät pikaisesti syrjinnän vastaiseen yhteiseen toimintaohjelmaan, jota käsitellään pian tässä parlamentissa.
Haluan kuitenkin keskittyä puheenvuorossani romanien tilanteeseen. Heitä nimitetään myös mustalaisiksi.
Monet romanit elävät ehdokasvaltioissa todella surkeissa oloissa.
He ovat usein kaikenlaisten syrjinnän muotojen uhreja.
Kommunistivallan aikana he joutuivat sulauttamispolitiikan kohteeksi, ja sitten vuoden 1989 jälkeen heidät jätettiin enemmän tai vähemmän oman onnensa nojaan.
Siksi heidän kohtaloonsa kiinnitettiin pitkän aikaa hyvin vähän huomiota, mutta onneksi Euroopan neuvosto soitti ensimmäisenä hälytyskelloa.
Nyt myös komissio on oikeutetusti julistanut - laajentumisen valossa - heidän ongelmansa prioriteetiksi.
Asianosaisissa ehdokasvaltioissa myös monet hallitukset ovat ryhtyneet aktiivisiksi tässä asiassa. Mustalaisryhmien äkillinen virta tiettyihin jäsenvaltioihin on myös herättänyt monien meidän huomion.
Parlamentti haluaa enemmän näkemystä ja yhteenvedon kaikista Euroopan unionin ja komission toimista sekä aikomuksista ja pyytää siksi komissiolta johdonmukaista ohjelmaa, jonka lähtökohtana on vahvistettu koordinointi ja johon sisältyvät tavoitteet ja aikataulut.
Haluamme, että Euroopan unioni toimii suoremmin puuttuakseen romanien ongelmiin.
Euroopan komission lisäksi myös tämän parlamentin pitäisi kiinnittää tähän asiaan paljon enemmän huomiota.
Ennen kaikkea lähtökohtana pitäisi olla laajempi lähestymistapa.
Ei ole kysymys pelkästään syrjinnän vastustamisesta ja ihmisten mentaliteetin muuttamisesta.
Myös syrjinnän syihin täytyy puuttua.
Sitä varten paikallinen kehitys ja hyvä sosiaalipolitiikka on oleellista.
Romanit asuvat usein alueilla, missä kaikilla on vaikeaa.
Me haluamme lähestymistapaa, jonka lähtökohtana on paikallinen näkökulma.
Romanien ongelmien ratkaisemisessa päärooli on paikallisilla yhteisöillä ja paikallishallinnoilla.
Sillä tasolla täytyy käynnistää parannusohjelmia koulutuksen, asumisen ja työnteon osa-alueilla, ja ne täytyy järjestää siten, että koko väestö hyötyy niistä.
Paikallinen yhteistyö on siten myös hyvä ase ennakkoasenteita ja syrjintää vastaan.
Jälkeenjääneisyyden ja syrjinnän kielteinen ketju voidaan murtaa vain paikallistasolla.
Myös romanien oma panos on tärkeä.
Se on mielestäni yksi avainsanoista.
Romanien täytyy voida puolustaa enemmän itseään.
Heidät täytyy ottaa suoranaisesti mukaan ja tehdä myös vastuullisiksi olojensa parantamisesta.
Romanien virallinen tunnustaminen vähemmistöksi voi mielestäni edistää laajempaa poliittista itsenäisyyttä.
Tarvitaan myös enemmän erityistoimia asenteiden muuttamiseksi.
Taipumus syrjintään on usein syvällä virkakoneistossa.
Siihen täytyy kiinnittää erityistä huomiota.
Lisäksi vaadin vahvaa yhteistyötä Euroopan unionin ja Euroopan neuvoston välillä.
Meidän täytyy käyttää paremmin siellä muodostunutta asiantuntemusta.
Lopuksi haluaisin painottaa sitä, että erityisesti on suuri tarve saada aikaan nopeita ja näkyviä tuloksia.
Runsaalla hyvällä tahdolla käynnistetään monia toimia, ja myös Euroopan unioni on hyvin toimelias.
Se on sinänsä arvostettavaa.
Samalla haluaisin kuitenkin pyytää komissiota pyrkimään nopeisiin ja näkyviin tuloksiin tavoitteena Euroopan unionin ensimmäinen laajentuminen, jotta voimme näyttää kansalaisillemme, että olemme tehneet jotakin asialle.
Jotkin investoinnit vaativat paljon aikaa, ja kestää kauan, ennen kuin ne vaikuttavat, mutta muut asiat, kuten asuminen ja puuttuminen työllisyysongelmiin, voivat tuottaa nopeammin näkyviä tuloksia.
Romanien ongelmiin täytyy nyt puuttua ehdokasvaltioissa itsessään, koska nämä ihmiset asuvat siellä.
Sen on tapahduttava mahdollisimman pikaisesti, jotta voitaisiin välttää myös sitä, että tästä tulee kuuden vuoden kuluttua meidän ongelmamme.
Arvoisa puhemies, ihmisoikeudet, perusvapaudet ja oikeusvaltio ovat minkä tahansa politiikan lähtökohtia ja tavoitteita.
Me pidämme niitä itsestään selvinä asioina, mutta korkeasti sivistyneessä Euroopassa asia ei todellakaan vaikuta olevan niin.
Kollega Haarder esitti meille 15 jäsenvaltion tilanteen, ja tulos on se, että tekemistä on varmasti vielä paljon. Haluaisin mainita eräitä esimerkkejä.
On mahdotonta hyväksyä ja miltei hämmentävää, että eräät maat ovat edelleen Amnesty Internationalin tuomitsemia siksi, että ne eivät kunnioita kaikkein olennaisimpia ihmisoikeuksia.
On järjetöntä, että Euroopan ihmisoikeustuomioistuin on tuominnut eräät valtiot joihin voidaan valitettavasti laskea mukaan myös minun kotimaani liian pitkien oikeudenkäyntien takia.
Myös se seikka, että eräissä jäsenvaltioissa on olemassa tai vielä voimassa maastakarkotuskäytäntö, on vastoin kaikkia ihmisoikeusperiaatteita.
Jos Euroopan unioni haluaa laajentua ja olla tiivis järjestelmä, jota voi verrata kansainväliseen yhteisöön, Euroopan unionin toimielinten taholta tarvitaan toki vahvaa ja johdonmukaista reaktiota, mutta on niin ikään välttämätöntä, että jokainen meistä jättää sivuun kansalliset poliittiset intressinsä ja toimii unionin hyväksi näitä kysymyksiä koskevan poliittisesti ja ennen kaikkea inhimillisesti vastuullisen äänestyksen avulla.
Me kaikki tiedämme, että tämä mietintö ei sido hallituksiamme; niin kauan kuin perusoikeuksien kirja ei ole valmis eikä sitä ole sisällytetty perussopimuksiin, emme voi esittää muuta arvostelua kuin jäsenvaltioille esitetyn kehotuksen.
Poliittisen vastuullisuuden pitäisi kuitenkin ylittää tämä este.
Samaan aikaan kun unioni pyrkii hankkimaan itselleen itsenäiset sotilasjoukot voidakseen puuttua tilanteisiin paikoissa, joissa oikeusvaltio kyseenalaistetaan, ja samaan aikaan kun Kööpenhaminan kriteerit ovat oleellinen osa yhteisön säännöstöä, joka hakijavaltioiden pitää omaksua, on mahdotonta hyväksyä sitä, että 15 jäsenvaltiossa vallitseva ihmisoikeustilanne on vielä kovin epäyhtenäinen.
Meidän pitää tehdä enemmän ja kannustaa hallituksiamme olemaan perusteellisesti eurooppalaisia.
Monet sanoivat saman minua ennen eli sen, että Euroopan unioni ei ole, ei voi, eikä sen pidä merkitä ainoastaan taloutta.
Euroopan unioni on jotain paljon syvempää, sillä on yhteiset juuret, ja se on unelma, jonka puolesta pitää taistella, ennen kaikkea siviilioikeuksien kautta.
Arvoisa puhemies, voisimme nimittää tämänpäiväistä istuntoa ihmisoikeuksien juhlaistunnoksi.
Jotkut, joilla on taka-ajatuksia, voisivat sanoa, että Eurooppa ruoskii omaa syyllisyyttään.
Minun mielestäni Eurooppa antaa jälleen siivet toiveilleen ja mahdollisuuksilleen.
Ihmisoikeuskysymykset ovat Euroopan kehityksen ensisijainen pääoma ja perusta.
Ne ovat asia, jossa emme missään tapauksessa saa tehdä poikkeuksia.
Vaadimme jäseniksi tulevilta valtioilta sekä kaikilta muilta mailta erilaisia kriteerejä.
Yksi esimerkki on kuolemanrangaistus, vaikkakin on olemassa liittolaismaa, Amerikka, jossa - sanon tämän sarkastisena kansainvälisenä asiana - kuolemanrangaistus on voimassa ja sitä käytetään.
Sanon tämän siksi, että jos haluamme rakentaa Euroopan, joka rakentuu humanismin periaatteelle, sen ei pidä koskaan tehdä myönnytyksiä poliittisten tarkoitusperien vuoksi, mutta tulevaisuudessa sen on toimittava kypsällä tavalla.
Myös nämä neljä äänestyksessä olevaa mietintöä ovat hyviä.
Ne kaipaavat joitakin parannuksia ja mielestäni koko parlamentti antaa niihin panoksensa ilman oman edun tavoittelua ja taka-ajatuksia.
Erityisesti Belderin mietintö, joka koskee ehdokasvaltioita, on erittäin hyvä mietintö, ja toivon, että lopussa siitä tulee vielä parempi.
Osallistumisen ja yksimielisyyden vuoksi minulla on kiusaus lukea tässä kaksi kappaletta, kaksi ehdotusta, jotka koskevat kahta ehdokasvaltiota.
Kyproksesta: Tämä ehdokasvaltio täyttää Kööpenhaminan kriteerit.
Ohimennen sanottuna saaren poliittisen kahtiajaon lopettamisessa on saavutettu hyvin vähän edistystä.
Turkista: Komission kertomuksen mukaan Turkki ei ole edistynyt tärkeimmässä ongelmassa, kurdikysymyksen ratkaisussa lainkaan.
Maa ei lyhyesti sanottuna vieläkään täytä Kööpenhaminan kriteereitä.
Kannatamme Turkin liittymistä Euroopan unioniin.
Kuitenkaan periaatteista ei pidä poiketa kenenkään kohdalla.
Arvoisa puhemies, arvoisa neuvoston puheenjohtaja, arvoisat komission jäsenet, haluaisin sanoa ennen kaikkea yhden asian Belderin mietinnöstä: se on erinomainen, hyvin vilpitön ja hyvin tärkeä. Haluaisin antaa sille täyden kannatukseni.
Siinä otetaan perustaksi eurooppalaiset perusarvot, joissa itsessään vastustetaan jyrkästi rasismia, muukalaisvihaa ja antisemitismiä.
Uskon, että vain ne, jotka ottavat nämä perusarvot perustaksi Euroopan unionissa, saavat esittää kritiikkiä myös ulospäin, sinne, missä näitä perusarvoja loukataan.
Sen vuoksi uskon, että Itävallan hallitukseen liittyvä keskustelu on niin tärkeä, jos sitä käydään vakavasti, koska siinä on kyse juuri näiden eurooppalaisten perusarvojen puolesta käytävästä kamppailusta ja niiden puolustamisesta sisä- ja ulkoasioissa.
Jäsenyyttä hakeneissa maissa ja jäsenyyttä tavoittelevissa maissa on eri ryhmittymiä, jotka ansaitsevat erityisesti meidän huomiomme ja huomaavaisuutemme.
Ensimmäiseksi haluaisin mainita ja heidät on jo aiemminkin mainittu - romanit, jotka muodostavat hyvin suuren väestöryhmän, jonka mielekästä integrointia eri yhteiskuntiin meidän on pohdittava vakavasti.
Tällöin on myös myönnettävä, että syntyy ongelmia, koska eri romaniryhmillä on erilaiset käsitykset siitä, miten tämä integrointi voitaisiin saada aikaan.
Mutta meidän on autettava heitä koulutuskysymyksessä.
Meidän on autettava heitä löytämään työtä, ja meidän on tehtävä hyvin paljon valistustyötä, jotta äskeiset tapahtumat - sanan varsinaisessa merkityksessä muurin rakentaminen romanien ympärille ja heidän erottamisensa paikkakunnan muista asukkaista - eivät toistuisi.
Kurdit ovat toinen ryhmä, jonka haluaisin mainita.
Turkissa - joka on jäsenyyttä tavoitteleva maa, vaikka emme vielä neuvottelekaan sen kanssa - ei tunnusteta vähemmistöjä eikä etenkään kurdivähemmistöä.
Minusta tämä lähestymistapa on väärä ja myös Euroopan neuvoston julkilausumien vastainen.
Mutta siinäkin tapauksessa, että kurdeja ei tunnusteta vähemmistönä eikä haluta myöntää heille kollektiivisia oikeuksia, Turkin on tunnustettava, että se loukkaa kurdiväestön yksilöllisiä oikeuksia ja kulttuurista vapautta, sananvapautta sekä myös taloudellisia vapauksia ja oikeuksia.
Pidän sen vuoksi varsin tärkeänä näkökohtana sitä, että autamme kurdeja mielekkäällä tavalla, jotta he voisivat saavuttaa oikeutensa rauhanomaisin keinoin.
Tämäkin on sanottu Belderin mietinnössä hyvin yksiselitteisesti.
Kolmas ryhmä, josta haluaisin erityisesti muistuttaa, asuu ennen kaikkea Virossa ja Latviassa, nimittäin venäjää puhuvat vähemmistöt.
Ymmärrän useita perusteluja, joita olen kuullut Baltian maissa, esimerkiksi, että on vaikea kohdella yksinkertaisesti tasavertaisina ja hyväksyä vähemmistöjä, jotka eivät ole alkuasukkaita, vaan ovat tulleet maahan miehitysvallan edustajina.
On myös monia tunneperäisiä esteitä, mutta on sittenkin tärkeää ryhtyä näihin toimiin, ja osaksi näin onkin jo tapahtunut.
Toimia täytyy kuitenkin jatkaa rohkeasti, ja on työstettävä myös menneisyys, toisin sanoen se, mitä nämä vähemmistöt ovat joutuneet kokemaan miehitysvallan taholta, jotta Baltian maissa voitaisiin aloittaa yhteinen tulevaisuus myös venäjää puhuvan väestön kanssa.
Wienissä avataan 7. huhtikuuta rasismin ja muukalaisvihan seurantakeskus.
Olen itse pyytänyt puolueryhmäni puolesta parlamentin puhemiestä osallistumaan avajaisiin, koska ne ovat minusta puolueettomasti tarkasteltuna hyvin tärkeä tapahtuma, riippumatta Itävallan ajankohtaisesta tilanteesta.
Toivon, että tämän instituutin osaksi tuleva kannatus ja suuri julkisuus ei rajoitu vain avajaispäivään, vaan että parlamentti ja myös neuvosto ja komissio tukisivat tätä instituuttia ponnekkaasti tulevina vuosina.
Arvoisa puhemies, hyvät kollegat, tuen Haarderin mietintöä sen yhtenäisyydessä, myös 38 kohtaa; en siis ole samaa mieltä sosialistisen työryhmän suuntauksesta, ryhmän, johon itsekin kuulun, koska mielestäni 38 kohdassa luetellut neljä seikkaa liian pitkät tutkintavankeudet, liian pitkät oikeudenkäynnit, puuttuva yleisten syyttäjien ja tuomarien tehtävien erottaminen, vaara, että politisoituneet tuomarit hoitavat tutkimuksissaan poliitikkoja koskevia tapauksia ovat kaikki elementtejä, joiden pitää yllyttää miettimään ja suosittelemaan puoltavaa ääntä.
Sitä paitsi aloitin tämän taistelun ollessani Italian oikeusministeri, ja rinnallani tässä taistelussa oli merkittävin, kuuluisin ja parhain Italian tuomareista, Giovanni Falcone joka, minun ja meidän tavoin, kannatti tarvetta erottaa tuomareiden urat, ei heidän rankaisemisekseen mikä on selvä asia vaan vastatakseen niihin taipumuksiin hoitaa eri tehtäviä, joita tutkivalla osapuolella on, eli asianosaisella ja syyttäjäosapuolella, ja tuomarilla, jonka siis pitää tarjota takeet tasapainosta ja puolueettomuudesta.
Se, että Euroopan parlamentti puuttuu tähän aiheeseen, ei ole minusta väärinkäyttöä eikä liioittelua; mielestäni se päinvastoin vastaa ajatusta ja visiota eurooppalaisesta oikeudenmukaisuudesta, joka on tasapainoinen ja jonka takaa julkisten viranomaisten hyvä toiminta.
Arvoisa puhemies, arvoisat parlamentin jäsenet, en aio puhua kovin pitkään.
Tänään täällä käymämme keskustelu on mielestäni erittäin tärkeä ja useiden mietintöjen käsittelyjen yhteydessä ilmaistut erilaiset herkkyyden aiheet toivat täällä esiin eräitä kiinnostavia kysymyksiä, joista jotkin esitettiin kovin poleemisesti, toisissa taas korostettiin ristiriitaisia näkökohtia, kun muutamissa niistä oltiin muodollisesti samaa mieltä, mutta luultavasti sisällön osalta eri mieltä.
Oli niin tai näin, kyseessä on mielestäni neljä mietintöä, joiden yleismaailmallisuus nostaa esiin hyvin tärkeitä kysymyksiä ja meille kaikille hyvin ajankohtaisia ongelmia, etenkin nyt kun Euroopan unioni sekä sisäisellä tasolla että ulkonaisessa vakuuttavuudessaan pyrkii sisällöllisesti rikastamaan ja korostamaan eräitä perusarvoja, jotka pohjimmaltaan ovat sen oman poliittisen valtioliiton perustaksi sopiva perusrakenne.
Mielestämme on mahdotonta taata Euroopan unionin syventymistä, ellemme ole valmiita myös keskenämme turvaamaan yhteistä periaatteiden mallia ja turvaamaan sitä, että nämä periaatteet ovat myös ulkoisen laajentumisemme keskeinen perusta.
Käytin sanoja ulkoinen laajentuminen ja sisäinen ulottuvuus.
Täällä on tänään puhuttu paljon, suoraan ja epäsuorasti, Itävallan suhteen omaksuttavasta kannasta ja tähän maahan siteitä omaavat henkilöt ovat puhuneet joskus verrattain tunnepitoisesti, sanoisin että jopa käsittämättömän tunnepitoisesti.
Haluaisin puheenjohtajana toimivan Portugalin ja sen pääministerin puolesta, jonka nimissä 14 Euroopan unionin maata ilmaisi kantansa kahdenkeskisissä suhteissaan Itävaltaan, tehdä hyvin selväksi seuraavan seikan: meillä ei ole mitään kielteistä sanottavaa siitä, miten Itävalta on käyttäytynyt kansainvälisellä tasolla eikä etenkään siitä, kuinka Itävalta on täyttänyt tehtävänsä ja velvollisuutensa Euroopan unionin puitteissa.
On kiistämätön tosiseikka, että Itävalta on ollut Euroopan unionissa velvollisuutensa täyttävä maa.
Meidän on kuitenkin oivallettava yksi seikka, ja se on ratkaisevaa sen kannalta, kuinka tulkitsemme Euroopan tilannetta: me kaikki olemme Itävallan kansalaisia.
Euroopan unionin kansalaisuus on tänään Euroopan kansalaisuutta.
Itävallan kansalainen on Portugalin kansalainen.
Portugalin kansalainen on Itävallan kansalainen.
Se, että tiettyjen aatteiden edustajat ja tietyt poliittiset voimat levittävät ja puolustavat tietynlaisia aatteita, ei ole sisäpoliittinen kysymys, ei silloinkaan kun ne taktisista syistä saattavat vähitellen perääntyä omaksumistaan asenteista.
Ei pidä uskoa, että tämä on samantekevää muille maille.
Teemme tänään töitä eurooppalaisella alueella, yhteisellä alueella, jonka pyrkimys on jopa liittyä yhteen eräiden yhteisten periaatteiden pohjalta, sellaisten periaatteiden, joista useita on täällä mietinnöissä korostettu.
Meillä on oltava yhteinen eurooppalainen näkökulma näihin asioihin, emmekä voi järjestelmällisesti vetäytyä piiloon läheisyysperiaatteen suoman alibin taa sanoen, että nämä kysymykset kuuluvat kansalliseen ulottuvuuteen ja että nyt kyseessä on sekaantuminen tietyn maan sisäisiin asioihin.
Se ei ole totta.
Kuten sanoin, Itävallan sisäiset asiat ovat Euroopan unionin sisäisiä asioita.
Puolustaessamme sitä asiaa, että käyttäytyminen Itävallan poliittisessa elämässä noudattaisi yhä Euroopan unionin puolustamia perusteita ja periaatteita, joita myös Itävalta on luvannut puolustaa Euroopan unionin tasolla, emme mielestäni sekaannu maan sisäisiin asioihin.
Tunneseikoista ja tällaisten tilanteiden ilmiselvästi aiheuttamista heijastumista riippumatta on mielestäni tarpeen pohtia syvällisesti tämän toimen merkitystä, tämän ulottuvuudeltaan - sanottakoon se tässä - kahdenkeskisen toimen, joka on - sanottakoon se selvästi - poliittista ennaltaehkäisyä.
Mielestämme poliittinen ennaltaehkäisy on kenties paras keino välttää tulevaisuudessa tauteja, etenkin niitä tauteja, joita vanhat aaveet voivat herättää henkiin Euroopassa.
Arvoisa puhemies, arvoisat parlamentin jäsenet, Euroopan unionilla on nyt mielestämme ulkosuhteissaan käytettävissä tiettyihin arvoihin perustuva kehys, joiden pysyvyyttä kehyksen syventäminen eritoten näiden mietintöjen avulla varmasti turvaa ja parantaa.
Tällä alueelle kuuluu monia selvästi ristiriitaisia asioita. Useita alueita tulkitaan eri tavoin.
Jos puhumme rasismista ja olemme kaikki rasismia vastaan, en tiedä, olisimmeko kaikki tässä salissa yhtä mieltä rasismin vastaisesta vakuutuksesta tai olisimmeko kaikki valmiita hyväksymään konkreettisia toimia rasismin torjumiseksi.
Kun kaikki sanomme vastustavamme muukalaisvihaa, en tiedä, kykenemmekö kaikki hyväksymään toimenpiteitä ulkomaiden kansalaisten yhdentämisestä Euroopan unioniin ja hyväksymään toimenpiteitä ulkomaalaisten etujen suojelemiseksi unionin alueella.
Lisäksi saamme pian käydä läpi kiinnostavan kokeen. Se on Euroopan unionin perusoikeuskirja.
Jos unionissa ilmenee halua laajentaa tämän kirjan soveltamisaluetta unionin sisällä asuviin ulkomaalaisiin kansalaisiin, annamme merkin sitä, että meidän muukalaisvihan torjuntamme alkaa jo omasta sisäpiiristä, se alkaa jo niistä toimenpiteistä, jotka päätämme panna täytäntöön sisäpolitiikassa.
Sen lisäksi haluaisin sanoa, että tämän erottelua vastustavan muodon ja mietinnöissä esitettyjen useiden erottelua vastustavien, useissa mietinnöissä käsiteltyjen toimien välillä on ilmeisesti valtava määrä eroavaisuuksia.
Tiedämme senkin, että jäsenvaltioidemme sisäisessä lainsäädännössä on näiden asioiden käsittelytavassa suuria eroja.
Uskon myös, että näiden asioiden käsittelytavassa tässä talossa tai siinä tavassa, jolla nämä mietinnöt auttavat meitä pohtimaan näitä ongelmia, vallitsee melkoinen kirjo yhteisessä tietoisuudessamme ja sillä on tärkeä osa siinä, että voimme yhä syventää keskustelua tällaisista kysymyksistä.
Työtä, joka ei koske ainoastaan hallituksia, vaan myös kansalaisjärjestöjä, yhteiskunnallisia edunvalvontaa harjoittavia järjestöjä, poliittisia edunvalvontaa harjoittavia järjestöjä.
Tämän asian on pysyttävä toimintaohjelmassamme, juuri siinä on tämän keskustelun syy ja merkitys.
Puheenvuoroni päätteeksi kiinnittäisin huomiota toimenpiteisiin, joita jo aikaisempi Euroopan unionin neuvosto on tässä asiassa kehitellyt, erilaisiin yhteisesti täytäntöön pantuihin toimenpiteisiin.
Muun muassa pantiin toimeen joukko Euroopan rasisminvastaiseen vuoteen liittyviä aloitteita vuonna 1997; siksi haluaisinkin korostaa hyvin tärkeää näkökohtaa, jota luultavasti emme ole vielä edes havainneet: äsken tehdyn Amsterdamin sopimuksen merkitystä tällä alueella.
Yhteisen suostumuksen saavuttaminen ei ollut helppoa: ollessani mukana neuvottelemassa Amsterdamin sopimusta, ei ollut helppoa saavuttaa yhteistä suostumusta siitä, kuinka nykyisin 6 ja 7 artiklaan kuuluvat toimet yhdistettäisiin toisiinsa.
Nykyisen kokemuksen perusteella olisi luultavasti hyvä parantaa näitä artikloja.
Jää nähtäväksi, onnistummeko hallitustenvälisessä kokouksessa löytämään yhteisen suostumuksen, jonka avulla pääsemme tässä asiassa eteenpäin.
Kiinnittäisin huomiota myös erään, Wienissä jo 8. huhtikuuta pidetyn vertauskuvallisen tapahtuman, Euroopan rasismin ja muukalaisvihan tarkkailuobservatorion käynnistämisen merkitykseen.
Tämä rakenne on hyvin tärkeä, kuten mielestäni on myös hyvin tärkeää turvata kehittäminen, jota voisimme pohjimmaltaan sanoa tämän unionin "eettiseksi pilariksi".
Tämä on periaatteiden unioni, se unioni, jota meidän on syvennettävä, eikä tulevaa poliittista unionia ole olemassakaan, jollemme kykene takaamaan sitä, että yhteisön alueen suuri enemmistö on keskenään samaa mieltä näistä periaatteista.
. (EN) Arvoisa puhemies, voin kenties tämän erittäin kiinnostavan keskustelun päätteeksi selvittää komission työnjakoa tai töiden jakamista.
Aion käsitellä lähinnä Malmströmin ja Belderin mietintöjä, ja kollegani, komission jäsen Vitorino käsittelee kahta muuta tärkeää mietintöä, vaikka puheenvuoroissamme on varmastikin jonkin verran päällekkäisyyksiä.
Aloitan Malmströmin mietinnöstä.
Olen sitä mieltä, että tämän uuden Euroopan parlamentin ensimmäinen vuosittainen mietintö on perusteellinen ja ajankohtainen.
Ajankohtainen, koska toivon, että tämä yhtä lailla uusi komissio antaa ennen kesätaukoa tiedonannon, joka koskee ihmisoikeuksia ulkopolitiikoissa.
Se kattaa monta mietinnön osa-aluetta, ja kaikki Euroopan parlamentin suositukset ovat erittäin hyödyllinen panos työhömme.
En voi tässä vaiheessa vastata kaikkiin mietinnön kohtiin.
Sen sijaan käsittelen niitä lähikuukausina ja keskustelen niistä myös Euroopan parlamentin kanssa, niin että tiedonanto olisi oikeanlainen ja sisältäisi tämän mietinnön tärkeät näkökohdat.
Haluan keskittyä ensiksi naisten ja lasten oikeuksiin, sillä esittelijä on valinnut päähuomionsa kohteeksi nämä tärkeät kysymykset.
Valinta on ajankohtainen, koska New Yorkissa pidettävän YK:n yleiskokouksen tämänvuotisen "Peking + 5" -toimintafoorumin takia.
Peking vahvisti, että naisten oikeudet ovat yleismaailmallisia ihmisoikeuksia ja että naisilla on keskeinen tehtävä demokraattisten ja oikeudenmukaisten yhteiskuntien rakentamisessa.
Demokratiaa ja ihmisoikeuksia koskeva eurooppalainen aloite kuvastaa tätä.
Naiset ovat nimenomaan yksi tuen kohderyhmistä.
Toimet kattavat useita eri huolenaiheita, jotka ulottuvat naisten osallistumisesta päätöksentekoon Balkanilla aina naispuolisten kotiapulaisten tukemiseen Norsunluurannikolla.
Sellaiset kysymykset kuin naisiin kohdistuva väkivalta on aivan oikein luokiteltu ihmisoikeuskysymyksiksi.
Sen vuoksi niitä pitäisi edistää aktiivisesti elimellisenä osana ulkopolitiikkaamme ja kehitysapuamme.
Malmströmin mietinnössä kerrotaan karuja totuuksia naisiin kohdistuvan väkivallan monista muodoista kaikilla yhteiskunnan tasoilla.
Järkyttävistä raiskauksista sukuelinten silpomiseen, kodeista vankiselleihin.
Daphne- ja Stop-ohjelmat ovat komission toiminnan tukipilari.
Daphne-ohjelmassa on tuettu tietojen ja hyvien käytäntöjen vaihtoa kansalaisjärjestöjen ja jäsenvaltioiden keskuudessa yli 100:ssa kansalliset rajat ylittävässä hankkeessa.
Joulukuussa 1999 hyväksyttiin vuosiksi 2000-2003 uusi Daphne-ohjelma, jonka vuotuiset määrärahat ovat 5 miljoonaa euroa.
Vastauksena Euroopan parlamentin vuonna 1997 antamaan päätöslauselmaan komissio on toteuttanut jäsenvaltioissa perheväkivaltaa koskevaa tietoisuutta lisäävän kampanjan.
Meidän pitäisi käyttää hyväksemme tällaisista kampanjoista oppimiamme asioita ja antaa näitä tietoja ehdokasvaltioille vaikkapa Daphne-ohjelman yhteydessä.
Panen merkille sen, mitä mietinnössä sanotaan hirvittävästä sukuelinten silpomiskäytännöstä ja asiaa koskevien tietojen puuttumisesta.
Tarkastelemme komissiossa sitä, miten voimme myötävaikuttaa ratkaisun löytymiseen.
Komissio työskentelee myös muiden tahojen kanssa pysäyttääkseen järkyttävän naiskaupan, joka on lisääntynyt viime vuosina.
Laadimme tästä asiasta tiedonannon vuonna 1998.
Painopisteenä olivat tuolloin ennaltaehkäisy, tutkimus, lain valvonta, kaupan harjoittajien tuomitseminen ja uhrien tukeminen.
Työskentelemme tämän asian parissa, kuten arvoisa jäsen tietää, kansalaisjärjestöjen, ETYJin ja ehdokasvaltioiden kanssa.
Lasten oikeuksien osalta Stop-ohjelmassa on yhteisrahoitettu 67 lapsikaupan ja lasten seksuaalisen hyväksikäytön vastaista hanketta, ja viiden ensimmäisen vuoden määrärahat olivat 6,5 miljoonaa euroa.
Tänä vuonna aiotaan käynnistää uusi Stop-ohjelma, joka on avoin ehdokasvaltioille.
Siirryn nyt yleisluonteisiin kysymyksiin, ja mainitsin aiemmin ihmisoikeuksia ja ulkosuhteita koskevan tulevan tiedonannon.
Tavoitteenani on omaksua entistä tehokkaampi ja johdonmukaisempi suhtautumistapa politiikkaan ja määrärahoihin ja parantaa erityisesti ohjelmiemme hallinnointia tällä alueella.
Ihmisoikeuksiin liittyvät hankkeet poikkeavat suuresti siltojen rakentamiseen tai peruskouluopetuksen parantamiseen liittyvistä hankkeista.
Kansalaisjärjestöillä ja kansalaisyhteiskunnalla on keskeinen tehtävä niiden toteuttamisessa.
Hankkeita toteutetaan usein arkaluonteisissa tai vaarallisissa olosuhteissa paikan päällä.
Jopa hankkeen toteuttajien omat oikeudet saattavat olla uhattuna, mikä on epäilemättä syynä siihen, että kansalaisjärjestöt ovat usein hieman loukkaantuneita siitä, että niiden täytyy kotiin palattuaan antaa komissiolle kenkälaatikollinen kuitteja.
Euroopan unionin rahoitusmenettelyt, rahoitusasetus mukaan luettuna, eivät lievästi sanottuna juuri suosi kansalaisjärjestöjä, mistä herääkin kysymys: pitäisikö meidän lakata rahoittamasta kansalaisjärjestöjä vai pitäisikö meidän muuttaa menettelyjämme?
Edellinen vaihtoehto on selvästikin yhtä mahdoton kuin se on epätoivottava.
Emme voisi työskennellä ilman kansalaisjärjestöjä.
Se, että uudistamme menettelymme, joista monista jäsenvaltiot ovat sopineet silloin, kun kansalaisjärjestöjä tuskin oli olemassakaan, vie kauan aikaa, mutta työskentelemme asian parissa etenkin osana kokonaisuudistusta.
Muutos ei kuitenkaan valitettavasti tapahdu yhdessä yössä.
Pääsenkin tästä talousarvioon ja parlamentin ehdotukseen, joka koskee yhteistä julistusta ihmisoikeusmäärärahojen vuosittaisesta lisäämisestä.
Talousarvion suuruutta ei voi erottaa siitä kysymyksestä, miten kykenemme hallinnoimaan sitä.
Muuten teemme liian monta lupausta, joita emme yksinkertaisesti voi täyttää, ja kansalaisjärjestöjen tukemisessa toimitaan usein tiukalla budjetilla.
Rikotut lupaukset voivat nopeasti johtaa vararikkoon.
Meillä on kokonainen pino keskeneräisiä hankkeita emmekä ole aiemmin käyttäneet kaikkia ihmisoikeusmäärärahoja, joten mielestäni meidän olisi erittäin vaikea perustella määrärahojen lisäämistä, ennen kuin nämä asiat on ratkaistu.
Haluan kuitenkin tehdä selväksi tämän asian: haluaisin päästä mahdollisimman pian sellaiseen tilanteeseen, että käyttäisimme jokaisen pennin ja voisimme näin perustella määrärahojen tuntuvan lisäämisen.
Ihmisoikeusviraston perustamisen mahdollisuus, joka otettiin esille Wienissä ja Kölnissä, voisi auttaa meitä tässä.
Mielestäni tämän viraston pitäisi olla operatiivinen eikä neuvoa-antava.
Tarkastelen tätä asiaa tiedonannossa.
Viraston mahdollisuutta pitäisi myös tarkastella käsiteltäessä ulkoisen tukemme ja yleensä ulkoistamisen laajempaa uudistusta.
Siirryn nyt niihin kysymyksiin, joita otettiin esille Belderin mietinnössä, jossa käsitellään komission tiedonantoa rasismin, muukalaisvihan ja antisemitismin vastustamisesta jäsenyyttä hakeneissa maissa.
Vastaan tähän omasta puolestani ja kollegani, komission jäsen Verheugenin puolesta.
Haluaisin onnitella tämän perusteellisen mietinnön laatijoita.
Mietinnössä toki arvostellaan sitä, ettei komission tiedonanto sisällä erityisiä ehdotuksia, mutta huomauttaisin, että kyseinen tiedonanto hyväksyttiin kollegion erottua maaliskuussa 1999, kun komission tilanne ei varovasti ilmaistuna ollut otollinen uusien ehdotusten tekemiselle.
Toivon, että saamme tästä joitakin neuvoja vastaisen varalle.
Rasismin torjunta on unionin ihmisoikeuspolitiikkojen ja liittymistä edeltävän strategian olennainen osa.
Viimeksi mainitussa on kaksi pääosa-aluetta: se, että jäsenyyttä hakeneet maat hyväksyvät ja panevat täytäntöön yhteisön säännöstön, myös vuonna 1996 hyväksytyn rasismia ja muukalaisvihaa koskevan yhteisen toiminnan, vuonna 1951 tehdyn Geneven yleissopimuksen ja vuonna 1967 tehdyn turvapaikanhakijoita ja pakolaisia koskevan New Yorkin pöytäkirjan, sekä yhteistyöohjelmiemme tehokas käyttö.
Vähemmistöjä koskevan lainsäädännön yhteensopivuus otetaan esille analyyttisessa tarkasteluprosessissa sekä kahdenvälisissä keskusteluissa ja assosiointikomiteoissa.
Olemme tarkastelleet esimerkiksi Liettuan, Viron ja Slovakian kielilakeja - tämä aihe otettiin esille keskusteluissa - ja Tsekin tasavallan ja Slovakian romaneja koskevaa lainsäädäntöä.
Nämä keskustelut ovat tuottaneet konkreettisia tuloksia.
Toiseen osa-alueeseen eli yhteistyöohjelmiimme kuuluvat kansalliset Phare-ohjelmat, Phare-ohjelman demokratiaohjelma ja Meda-ohjelma.
Phare-ohjelmassa on esittelijän ehdotusten mukaisesti asetettu etusijalle poliisilaitoksen sekä rikosoikeus- ja turvapaikkajärjestelmän uudistaminen.
Tämän uudistuksen avulla instituutioiden sisällä saadaan aikaan tarvittava asennemuutos.
Myös tavoite, joka koskee poliisien tietoisuuden lisäämistä rasismin ja muukalaisvihan osalta, sisältyi Keski- ja Itä-Euroopan poliisien kouluttamista koskevaan eurooppalaiseen ohjelmaan.
Teemme paljon työtä tällaisten toimenpiteiden parissa.
Suhtaudumme myös avoimesti mahdollisuuksiin niiden tehostamiseksi.
Yksi keskeinen tavoite, joka on yhteinen Malmströmin ja Belderin mietinnöille, on tarve kehittää suhdettamme jäsenyyttä hakeneiden maiden kansalaisjärjestöihin.
LIEN- ja kumppanuusohjelmat korvaavassa uudessa Access-ohjelmassa pyritään lujittamaan kansalaisyhteiskuntaa.
Lopuksi toteaisin romaneista, joiden tilanne mainittiin useissa puheenvuoroissa, että komissio pyrkii entistä johdonmukaisemmin tukemaan romaniyhteisöjä.
Pyrimme osallistumaan Euroopan seurantakeskuksen järjestämään kokoukseen, johon kutsutaan Euroopan parlamentin edustajia - tässä kokouksessa on tarkoitus pohtia sitä, miten Euroopan unionin tukea romaniyhteisöille voitaisiin parantaa.
Näissä mietinnöissä käsitellään erittäin tärkeitä kysymyksiä.
Nämä kysymykset huolestuttavat yhä enemmän Euroopan unionin kansalaisia, sillä he joutuvat päivittäin näkemään tiedotusvälineissä kuvamateriaalia ihmisoikeusloukkauksista Kaukasiassa, Kolumbiassa, Balkanilla, Sierra Leonessa, Kiinassa ja niin edelleen.
Odotan, että Euroopan unioni ottaa nämä loukkaukset esille Genevessä pidettävässä YK:n ihmisoikeustoimikunnan kokouksessa, johon osallistun 27. maaliskuuta.
Kiitän parlamenttia sen ajankohtaisesta panoksesta.
Komissio ja parlamentti pystyvät tekemään yhteistyötä ihmisoikeuksien parissa.
Me pystymme näyttämään muille esimerkkiä.
Odotan erityisesti sitä, että voin tehdä yhteistyötä parlamentin jäsenten kanssa, niin että myöhemmin tänä vuonna laatimamme tiedonanto on älyllinen ja poliittinen esimerkki tässä asiassa ja että kansalaisjärjestöt, parlamentin jäsenet ja muut voisivat pitää sitä näistä peruskysymyksistä käytävän keskustelun tiennäyttäjänä.
. (DA) Ymmärsin, että hyvän ystäväni neuvoston puheenjohtajan Seixas da Costan huomautukset olisivat puolustus Itävaltaan kohdistetuille pakotteille, ja sen vuoksi haluaisinkin selvyyden vuoksi kysyä häneltä, esittikö hän tämän ehdotuksen neuvoston puheenjohtajana, siis neuvoston puolesta, vai 14 hallituksen puolesta.
Arvoisa puhemies, haluaisinkin ensin kysyä, missä asemassa annoitte tämän julkilausuman.
Toiseksi puhuessani toissijaisuudesta tarkoitin mietinnön kohtia, jotka koskevat tarvetta puuttua sellaisiin kansallisvaltioiden oikeuksiin, jotka kuuluvat perustamissopimuksen mukaisesti yksiselitteisesti näiden valtioiden tehtäviin.
Sallikaa minun, arvoisa ministeri da Costa, osoittaa seuraava huomautus teille: on täysin selvää, että muita maita kiinnostaa se, mitä Euroopan unionin yhdessä maassa tapahtuu.
Ollaanhan tässä myös juuri sen vuoksi Euroopan unionin jäseniä, ja on myös kannatettava sitä, että pyritään saamaan tietoa ja osoitetaan kiinnostusta.
Kiinnostuksen osoittaminen tarkoittaa mielestäni kuitenkin myös sitä, että haetaan maata koskevaa puolueetonta tietoa ja esitetään kritiikkiä siellä, missä se on oikeutettua ja säädetään toimenpiteitä vasta silloin, kun harha-askeleita on todella jo otettu, eikä ennalta ehkäisevästi tai mahdollisesti poliittisten näkökohtien ohjaamana.
Arvoisa liittovaltion ministeri, haluaisin Itävallan valtuuskunnan puolesta kutsua teidät hakemaan teiltä ja todennäköisesti hyvin monilta - luultavasti kaikilta 14:ltä - puuttuvaa tietoa itse paikalta.
Jos haluatte tietää, ketkä tätä myös hallituksessa olevaa puoluetta, nimittäin vapauspuoluetta, ovat äänestäneet, on sanottava, että 50 prosenttia työläisistä, jotka ovat aiemmin äänestäneet sosialistipuoluetta, on nyt äänestänyt tätä puoluetta ja että puolet nuorisosta on äänestänyt tätä puoluetta.
Äänestäjät eivät olleet äärioikeistolaisia, meillä Itävallassa on heitäkin, ehkä 3 prosenttia tai 5 prosenttia, kuten valitettavasti myös muissa maissa.
Mutta motiivit ovat toisenlaiset, äänestäjät ovat monin paikoin kerta kaikkiaan hylänneet vanhan hallituksen ja sosialismin ja etsineet sen vuoksi vaihtoehtoa.
Ennen kuin alatte arvostella täällä, pyydän teitä hankkimaan todella laajalti tietoa sekä esittämään kritiikkiä siellä, missä se on todella oikeutettua eikä perustu oletuksiin tai epäilyksiin.
Arvoisa puhemies, kollega Pirker ei käyttänyt työjärjestyspuheenvuoroa, vaan piti, neuvokas kun on, työjärjestystä koskevan esityksen varjolla pienen kahden ja puolen minuutin puheen, joka hänelle täytyy antaa anteeksi itävaltalaisena, etenkin Kärntenissä asuvana.
Haluan tehdä työjärjestykseen liittyvän huomautuksen: työjärjestykseen ei kuulunut se, mitä Pirker teki.
Vetoan puolueryhmäni puolesta neuvoston puheenjohtajaan: suhtautukaa edelleenkin - samantekevää, missä asemassa - rasismiin ja muukalaisvihaan yhtä tarkkaavaisesti ja kriittisesti kuin äskeisessä puheenvuorossanne!
. (PT) Arvoisa puhemies, olen iloinen saadessani selittää vielä kerran, missä ominaisuudessa tein nämä huomioni.
On selvää, että Euroopan unionin neuvoston puheenjohtajan ja Portugalin pääministerin esittämä kanta omaksuttiin Euroopan unionin 14 jäsenmaan nimissä, Itävaltaa lukuun ottamatta.
Se omaksuttiin ajatellen ulottuvuutta, jolla alun perinkään ei ollut - tämän selitin jo Euroopan parlamentissa 2. helmikuuta käyttämässäni puheenvuorossa - mitään tekemistä yhteisön toimintamekanismin kanssa.
Tämän vuoksi 14 jäsenvaltion kolmella reagoinnin tasolla Itävallan osalta on kahdenkeskinen ulottuvuus.
Se seikka, että kanta esitettiin neuvoston puheenjohtajan nimissä, on vain useiden maiden yhteisen kannan koordinointikysymys.
Korostan jälleen kerran samaa asiaa, jonka sanoin Itävallan käyttäytymisestä yhteisön tasolla toistaiseksi: ilmaisen uskoakseni kyllin selvästi sen, että Itävalta on ollut lojaali kumppani Euroopan unionissa, sen käytöstä ei ole asetettu kyseenalaiseksi eikä kyseessä ole tällä hetkellä minkäänlainen Itävallan puolelta tapahtunut Amsterdamin sopimuksen 6 ja 7 artiklan määräysten rikkominen.
Sen vuoksi rangaistuksia sovelletaan vain kahdenkeskisellä tasolla eikä yhteisön toimintaan liittyen.
Nykyisen puheenjohtajakauden aikana Itävallan tilanne ei vaikuttanut mihinkään Euroopan unionin muodolliseen ulottuvuuteen.
Kenties näin on tapahtunut epämuodollisten ulottuvuuksien osalta, mutta muodollisella tasolla Itävalta on tällä hetkellä edustettuna neuvoston työryhmissä, ministerineuvostoissa ja seuraavaksi pidettävässä Eurooppa-neuvoston kokouksessa.
Poliittiseen kysymykseen, jonka arvoisa parlamentin jäsen teki jäsenvaltioiden omaksumasta kannasta Itävallan hallituksen todelliseen toimivuuteen, haluaisin vastata korostamalla asiaa, jota ei useinkaan ole kylliksi korostettu tässä Itävallan kysymyksessä: nykyinen tilanne ei ole myöskään Itävallalle eikä sen poliittiselle elämälle tavanomaista asioiden hoitoa, business as usual.
Se ei ole sitä sen vuoksi, että Itävallan vaaleissa toiseksi eniten ääniä saanutta puoluetta ei pyydetty osallistumaan hallitukseen.
Se ei ole sitä sen vuoksi, että eniten ääniä saanutta puoluetta pyydettiin osallistumaan hallitukseen ja sitten siirryttiinkin jo kolmanneksi eniten ääniä saaneeseen puolueeseen.
Se ei ole sitä sen vuoksi, että Itävallan tasavallan presidentti velvoitti hallituskoalition kaksi osapuolta antamaan julistuksen, jossa ne sitoutuvat noudattamaan tiettyjä perusperiaatteita.
Se ei ole tavanomaista!
Ja juuri siksi, että myöskään Itävallan poliittisessa elämässä nykyinen tilanne ei välttämättä ole tavanomaista asioiden hoitoa, business as usual, tästä johtuu se, että samoin kuin itävaltalaiset suhtautuvat tilanteeseen epäillen, meilläkin on täysi oikeus tuntea samoja epäilyksiä ja ilmaista ne kahdenkeskisellä tasolla.
Mitä Itävaltaan itseensä tulee, niin jos se käyttäytyy yhteisön tasolla täysivertaisen osakkaan tavoin - kuten se toistaiseksi on käyttäytynyt - ei yhteisön tasolla mikään suuntaudu Itävaltaa vastaan.
Tämä on selvä asia.
Mutta kahdenkeskisellä tasolla meidän on otettava vastuu ja meillä on oltava oikeus ja velvollisuus olla varuillamme sen suhteen, mitä pidämme luottamuksellisen ilmapiirin loukkauksena, koska tietyt henkilöt eivät aikaisemmin esittämillään lausunnoilla ja esittämillään poliittisilla ehdotuksilla ole luottamusta herättäneet.
Tämä on poliittinen asia, poliittisluontoinen vakuutus, ja teemme siitä johtopäätöksemme kahdenkeskisellä tasolla, jolla kukaan ei voi meiltä kieltää oikeutta tehdä johtopäätöksiä suhteissamme Itävaltaan.
Valitettavasti asiat ovat näin, mutta toivottavasti muutos Itävallan tilanteessa antaa meille mahdollisuuden toisenlaiseen menettelyyn.
Arvoisa puhemies, kuten kollegani Chris Patten selvästi sanoi, minun tehtävänäni on ilmaista komission kanta kahdesta muusta tänä iltapäivänä käsiteltävänä olevasta mietinnöstä: Haarderin mietinnöstä ja Ludfordin mietinnöstä.
Aluksi haluaisin sanoa, että komissio on Euroopan parlamentin kanssa samaa mieltä siitä, että Amsterdamin sopimuksen hyväksymisen myötä saatu uusi oikeudellinen kehys antaa unionille lisää toimivaltaa ja vastuuta ihmisoikeusasioissa.
Tässä mielessä komissio on tyytyväinen Eurooppa-neuvoston aloitteeseen laatia Euroopan unionin perusoikeuskirja, jolla lisätään näiden oikeuksien näkyvyyttä ja toivottavasti myös niiden oikeusturvaa, ainakin siinä tapauksessa, että tästä peruskirjasta tulee oikeudellisesti sitova ja oikeuden valvoma väline, kuten parlamentti ja kuten olen jo sanonut komissio toivovat.
Tässä yhteydessä ja komission puheenjohtajan henkilökohtaisena edustajana peruskirjaa laativassa elimessä aion puolustaa sitä näkökantaa, jonka mukaan peruskirjan etujen on koskettava myös jäsenvaltioiden alueella laillisesti asuvia kolmansien maiden kansalaisia.
Komissio panee tyytyväisenä merkille, että sen ja Euroopan parlamentin näkemykset peruskirjan luonteesta ja sisällöstä ovat hyvin lähellä toisiaan.
Tämä koskee eilen käymäämme keskustelua Duffin ja Voggenhuberin mietinnöstä samoin kuin Haarderin jota onnittelen lämpimästi mietinnön päätelmiä.
Komissio kantaa myös huolta ei vain retorista huolta vaan myös aktiivista huolta siitä, että niin jäsenvaltioiden tuomioistuinten kuin Strasbourgin ihmisoikeustuomioistuimen tai Euroopan yhteisöjen tuomioistuimen ihmisoikeusalalla soveltamia sääntöjä on yhdenmukaistettava tietyllä tavalla.
Siltä osin on mielestämme selvää, että Euroopan unionin liittyminen Euroopan ihmisoikeussopimukseen selventäisi tuomioistuimi0en hierarkiaa ja antaisi yhteisön oikeudelle ulkopuolisen suojan, joka jäsenvaltioiden oikeudella jo onkin.
Meidän mielestämme toistan tämän tämä liittyminen ei ole ristiriidassa sitovan perusoikeuskirjan laatimisen kanssa.
Mitä tulee Haarderin mietinnön sisältöön, keskityn puheenvuorossani ennen kaikkea niihin aloihin, jotka kuuluvat omaan toimivaltaani komissiossa.
Tampereen Eurooppa-neuvoston päätelmät tarjoavat mielestäni hyvin selkeän poliittisen kehyksen Euroopan unionin politiikalle siirtolaisten oikeuksien toteuttamiseksi ja edistämiseksi sanan laajassa merkityksessä.
Valtioiden ja hallitusten päämiehet ovat korostaneet, että yhteisten turvapaikka- ja maahanmuuttopolitiikkojen olisi Amsterdamin sopimuksen mukaisesti perustuttava periaatteille, joita kansalaisten on helppo ymmärtää ja jotka antavat samalla takuut niille, jotka etsivät turvaa Euroopan unionista tai anovat pääsyä sen alueelle.
Lisäksi puheenjohtajan päätelmissä määritellään neljä pilaria, jotka muodostavat tulevaisuudessa yhteisen turvapaikka- ja maahanmuuttopolitiikan perustan: kumppanuus lähtömaiden kanssa, yhteinen eurooppalainen turvapaikkajärjestelmä, kolmansien maiden kansalaisten oikeudenmukainen kohtelu ja maahanmuuttovirtojen tehokkaampi hallinta.
Haluaisin korostaa ennen kaikkea sitä, että Euroopan unionilla olisi oltava kokonaisvaltainen maahanmuuttoa koskeva lähestymistapa, jossa otetaan huomioon poliittiset näkökohdat, ihmisoikeudet ja kehityskysymykset lähtö- ja kauttakulkumaissa ja -alueilla: köyhyyden torjuminen, elinolojen ja työmahdollisuuksien parantaminen, ristiriitojen ennaltaehkäisy, demokraattisten valtioiden vakiinnuttaminen ja ihmisoikeuksien toteutuminen myös vähemmistöjen osalta.
Haluan vakuuttaa, että unioni ja sen jäsenvaltiot kunnioittavat ehdottomasti oikeutta anoa turvapaikkaa Geneven yleissopimuksen täysimääräisen ja kattavan soveltamisen perusteella.
Haluan myös korostaa pyrkimystä kehittää tehokas integrointipolitiikka unionin jäsenvaltioiden alueella laillisesti asuvia kolmansien maiden kansalaisia varten.
Lopuksi on tunnustettava, että vaikka näitä toimenpiteitä tarvitaan yhteiskuntarauhan takaamiseksi jäsenvaltioissamme, laittoman maahanmuuton torjuntaa on myös lisättävä ja taattava tällaista maahanmuuttoa järjestävien rikollisverkostojen uhrien oikeuksien suojelu kiinnittäen erityistä huomiota naisten ja lasten oikeuksien toteutumiseen.
Yhdyn siis esittelijän huolenaiheisiin ja toivon, että myös parlamentti jakaa ne.
Komissio haluaa ilmoittaa teille, että aiomme vastata teidän huolenaiheisiinne ja meidän huolenaiheisiimme ja Tampereen toimeksiannon vaatimuksiin esittämällä vuoden 2000 aikana parlamentille ja neuvostolle kaikki turvapaikkapolitiikan tärkeimmät välineet: yhteiset menettelyt, Dublinin yleissopimuksen tarkistuksen ja Eurodacin sen lopullisessa muodossa.
Samaan aikaan, syksyllä, komissio aikoo myös esittää parlamentille tiedonannon maahanmuuttopolitiikasta Euroopan unionissa.
Vuoden 1994 tiedonantoa on mielestämme uudistettava ja unionin maahanmuuttopolitiikkaan liittyvien asioiden hoitaminen on ajanmukaistettava Tampereen Eurooppa-neuvoston päätelmien valossa.
Hyvät parlamentin jäsenet, keskustelussa korostetun oikeudellisten palvelujen riittämättömyyden osalta komissio ei aio puuttua tiettyihin teoreettisiin ja käytännön kysymyksiin vaikka ne ovatkin hyvin kiinnostavia, kuten kansallisten tuomareiden urat tai oikeuskäsittelyjen kesto monissa jäsenvaltioissa koska tällä alalla on mielestäni ennen muuta noudatettava toissijaisuusperiaatetta ja tunnustettava, että kunkin jäsenvaltion on itse tehtävä valintansa keskeisistä vaihtoehdoista.
Komissio haluaa korostaa tässä yhteydessä, että oikeusapua käsittelevä vihreä kirja on hyvä tuki määriteltäessä yhteisiä sääntöjä syytettyjen suojelua varten, kuten tulkki- ja käännösavun takaamiseksi kansainvälisissä oikeudenkäynneissä, ja laadittaessa kattavampaa ohjelmaa oikeuden päätösten vastavuoroisesta tunnustamisesta.
Siviilioikeuden osalta olemme sitä mieltä, että useampien siviilioikeudellisten välineiden yhteisöllistäminen on tehokas keino taata ihmisoikeuksien tosiasiallinen sovellettavuus tuomioistuimissa.
Komissio on jo ehdottanut, että kaikki nykyiset ja päättyneet yleissopimukset, ja erityisesti pöytäkirjojen lähettämistä koskeva yleissopimus ja sen lisäksi Brysselin toinen yleissopimus ja konkursseja koskeva yleissopimus, yhteisöllistetään.
Olemme myös ehdottaneet, että vuonna 1968 tehty siviili- ja kauppaoikeudellisten päätösten pätevyyttä, tunnustamista ja täytäntöönpanoa koskeva Brysselin yleissopimus muutetaan asetukseksi.
Kaikki nämä välineet ovat parhaillaan neuvoston käsiteltävänä.
Jopa Yhdistynyt kuningaskunta ja Irlanti ovat päättäneet yhtyä muiden jäsenvaltioiden joukkoon, ja Tanska, joka ei voi osallistua siviilioikeudelliseen yhteistyöhön, osallistuu myös käynnissä olevaan ratkaisujen etsintään.
Lopuksi muistuttaisin parlamentille lasten ja naisten oikeuksia koskevien lukujen osalta, vaikka ne koskevat pääasiassa jäsenvaltioiden toimivaltaan kuuluvia asioita, että komissio ja minä itse olemme sitoutuneet esittämään vuoden loppuun mennessä toimenpidepaketin näistä aiheista.
Toimenpiteiden tavoitteena on edetä pidemmälle kuin helmikuussa 1997 hyväksytyssä yhteisessä toiminnassa.
Toimenpiteet koskevat seksuaaliseen hyväksikäyttöön tähtäävän ihmiskaupan ja lasten seksuaalisen hyväksikäytön torjuntaan liittyviä määritelmiä, syytöksiä ja rangaistuksia.
Siirryn nyt Ludfordin mietintöön. Suhtaudun erittäin myönteisesti siihen, että minulla on tilaisuus vastata rasismia ja muukalaisvihaa käsittelevään parlamentin mietintöön.
Unioni teki Amsterdamin sopimuksessa hyvin selväksi sen, että se on sitoutunut tukemaan perusoikeuksia ja torjumaan syrjintää, ja tämä on mielestäni unionin antaman viestin keskeinen sisältö.
Euroopan unionista tehdyn sopimuksen 7 artiklassa annetaan uusia valtuuksia ryhtyä toimiin, mikäli jokin jäsenvaltio rikkoo vakavasti ja jatkuvasti perusoikeuksia.
EY:n perustamissopimuksen 13 artiklassa säädetään toimenpiteistä sukupuoleen, uskontoon tai vakaumukseen, vammaisuuteen, ikään, sukupuoliseen suuntautumiseen ja - mikä on meille tänään kaikkein tärkeintä tässä keskustelussa - rotuun tai etniseen alkuperään perustuvan syrjinnän torjumiseksi. Sisällytämme tähän viimeksi mainittuun (täsmennyksenä jäsen Brien esittämään kysymykseen) antisemitismin torjunnan.
Monet eri tahot pääsivät sopimukseen 13 artiklasta viime hallitustenvälisessä konferenssissa, kuten neuvoston edustaja jo muistutti meille, ja komissio kunnioittaa päättäväisesti perustamissopimukseen sisältyvää sitoumusta syrjinnästä vapaaseen yhteiskuntaan.
Tästä syystä annoimme syrjinnän torjuntaa koskevan ehdotuspaketin vain kaksi kuukautta sen jälkeen, kun komissio astui virkaan viime vuonna.
Annan tänään Ludfordin mietinnön jatkoksi sellaisen viestin, että toivomme edelleen, että parlamentti antaa mahdollisimman pian lausuntonsa tästä paketista, niin että voimme hyväksyä nämä kaksi direktiiviä ja toimintasuunnitelman tämän vuoden loppuun mennessä.
Lisäksi olen kuitenkin sitä mieltä, että monilla tahoilla tunnustetaan yhä selvemmin se, että rasismin torjumiseen tarvitaan eurooppalaisia toimia.
Tästä syystä uskon, että pystymme 13 artiklaan perustuvissa ehdotuksissa edistymään enemmän rotuun perustuvaa syrjintää koskevissa asioissa kuin muissa asioissa.
Katsoimme, että se oli poliittisesti mahdollista.
Toivomme hartaasti, että tässä myös onnistutaan.
Kuten tiedätte, komission esittämä ehdotuspaketti koostuu kahdesta direktiivistä ja yhdestä toimintaohjelmasta.
Direktiiviluonnokset ovat lainsäädäntökehys juridisesti täytäntöönpanokelpoisille oikeuksille ja ne sisältävät säännöksiä useista keskeisistä kysymyksistä, kuten suojelusta ahdistelua vastaan, mahdollisuuksia myönteisiin toimenpiteisiin, asianmukaisia korjaustoimia ja täytäntöönpanotoimia.
Direktiiviehdotuksia täydentää ehdotus toimintasuunnitelmaksi.
Tiedämme, että syrjinnän torjumiseksi tarvitaan käytännön toimia, jotka tavoittavat ihmiset ja joilla muutetaan syrjiviä asenteita ja käyttäytymistä paikan päällä.
Ensisijaisena tavoitteenamme on nyt se, että jäsenvaltiot saataisiin hyväksymään syrjinnän torjuntaa koskeva paketti.
Vaikka 13 artiklaan perustuva paketti onkin tärkeä, se on vain osa jatkuvaa prosessia rotuun perustuvan syrjinnän vastaisten uusien toimintatapojen kehittämiseksi.
Unioni on sitoutunut sisällyttämään kaikkiin politiikkoihinsa rotuun ja etniseen alkuperään perustuvan syrjinnän torjunnan, ja järjestimme äskettäin merkittävän konferenssin tästä asiasta.
Aiomme edelleen edistää prosessia käyttämällä hyväksemme rakennerahastoja, tutkimuksen puiteohjelmaa, Euroopan työllisyysstrategiaa, uutta Equal-aloitetta ja uutta sosiaalista toimintaohjelmaa, jonka hyväksymme toivottavasti tänä kesänä.
Aiomme käyttää kaikkia näitä välineitä syrjinnän torjumiseksi, ja, kuten tiedätte, myös Euroopan peruskirjan laatiminen on aloitettu.
Parlamentilla on tässä työssä keskeinen tehtävä.
Komissio pitää tärkeänä sitä, että parlamentti osaltaan vauhdittaa näitä ehdotuksia antamalla mahdollisimman pian lausuntonsa paketista ja osallistumalla täysipainoisesti perusoikeuskirjan laatimiseen.
Päätän niin kuin aloitinkin: peruskirja on osoitus siitä, miten tärkeänä koko unioni pitää rasismin ja syrjinnän torjuntaa ja ihmisoikeuksien suojelua.
Toivon hartaasti, että kun keskustelemme tästä kysymyksestä ensi vuonna, voimme onnitella itseämme siitä, että olemme peruskirjan myötä saaneet uuden välineen unionissa esiintyvän rasismin ja muukalaisvihan torjumiseksi.
Arvoisa puhemies, sallikaa minun tehdä lyhyt korjaus siihen, mitä neuvoston puheenjohtaja sanoi.
Arvoisa neuvoston puheenjohtaja, kaksi hallituksen päämiestä on jo saanut moitteita parlamenteiltaan niiden toimien takia, joita he olivat panneet alulle Itävaltaa vastaan.
Heillä ei siis ollut oikeutta puhua maidensa puolesta, vaan he puhuivat aivan ilmeisesti sosialististen puolueiden johtajina.
Parhaassa tapauksessa, arvoisa neuvoston puheenjohtaja, voitte siis puhua kahdestatoista valtioista.
Hyvä parlamentin jäsen, pyydän, ettette aloita uudelleen keskustelua Itävallasta, josta on jo vaihdettu näkemyksiä.
Annan puheenvuoron jäsen Schulzille, joka halusi työjärjestyspuheenvuoron, koska hänestä esitettiin henkilökohtaisia huomautuksia eilisessä keskustelussa.
Arvoisa puhemies, käytän harvoin tällaisia välineitä, mutta minun on tehtävä se pöytäkirjaan liittyvistä pakottavista syistä.
Ranskan äärioikeistopuolueeseen kuuluva parlamentin jäsen Gollnisch esitti keskustelun aikana minun henkilööni kohdistuvaa arvostelua.
Haluaisin sen vuoksi antaa pöytäkirjaan seuraavan selvityksen: minun ei tarvitse perua sanaakaan lausumastani, että äärioikeisto väärinkäyttää Euroopan parlamenttia lietsontapuheisiinsa.
Gollnisch mainitsi minuun viitanneessa puheenvuorossaan, että hänen perheensä, näin hän ilmaisi asian, ei koskaan hyväksyisi fasismia.
Tässä Gollnisch näyttää poikkeavan huomattavasti omasta perheestään. Sillä hän itse hyväksyy fasismin, tai pikemminkin, hän on fasisti.
Haluaisin kolmanneksi antaa pöytäkirjaan, että olen järkyttynyt siitä, että täällä pidetään tällaisia puheita ja että olen kyllä myös havainnut johtaja Le Penin antamista äänekkäistä suosionosoituksista, että hän saa vielä istua parlamentissa, vaikka hän on oikeastaan jo menettänyt vaalikelpoisuutensa Ranskan vaalitaisteluun liittyneessä nyrkkeilyottelussa!
Jäsen Schulz, olemme merkinneet muistiin lausumanne.
Keskustelu on päättynyt.
Äänestys toimitetaan huomenna klo 12.00.
Eurodac
Esityslistalla on seuraavana yhteiskeskustelu seuraavista neuvostolle esitetyistä suullisista kysymyksistä:
Terrón i Cusí PSE-ryhmän puolesta: Eurodac (B5-0013/2000); Ceyhun ja Boumediene-Thiery Verts/ALE-ryhmän puolesta: Eurodac (B5-0017/2000); ja Pirker PPE-DE-ryhmän puolesta: Eurodac (B5-0019/2000).
Arvoisa neuvoston puheenjohtaja, haluan ensiksi kiittää neuvoston puheenjohtajavaltiota sen korkean tason edustuksesta täällä parlamentissa ja sen avuliaisuudesta.
Parlamenttia kuultiin viime vuonna kaksi kertaa sormenjälkien vertailujärjestelmän perustamisesta.
Periaatteessa järjestelmässä sovelletaan asianmukaisesti Dublinin yleissopimusta.
Parlamentti hylkäsi 13. huhtikuuta 1999 neuvoston ehdotuksen, jonka mukaan Eurodac-järjestelmä ulotettaisiin laittomiin maahanmuuttajiin pöytäkirjan avulla.
Sen jälkeen parlamenttia kuultiin uudelleen Amsterdamin määräysten mukaisesti.
Meille vakuutettiin, että tätä järjestelmää halutaan kehittää, jotta Dublinin yleissopimusta sovellettaisiin asianmukaisesti.
Tämä vaikuttaa minusta hyvältä, kunhan otetaan huomioon parlamentin edellisessä mietinnössään esittämät rajoitukset ja tarkistukset, joissa suhtauduimme varauksellisesti siihen, että alle 14-vuotiaat otettaisiin mukaan järjestelmään, ja pyysimme Eurodac-järjestelmän soveltamista ainoastaan Dublinin yleissopimukseen.
Koska meille ilmoitettiin, että yhtään ehdotustamme ei aiota hyväksyä, haluaisin kysyä neuvostolta, onko se halukas käymään todellista vuoropuhelua parlamentin kanssa.
Kysymys ei ole turha.
Olemme ryhtyneet rakentamaan oikeuteen, turvallisuuteen ja vapauteen perustuvaa aluetta ja luomaan sille "yhteisöllistämisen" välineitä, ja kuten toistamme täällä väsymättä, tätä ei voida toteuttaa ilman kansallisia parlamentteja ja Euroopan parlamenttia, koska nämä kysymykset ovat kansalaisten kannalta niin tärkeitä, että ne edellyttävät voimakasta yksimielisyyttä yhteiskunnassa.
Toiseksi haluan kysyä neuvostolta, onko se sitä mieltä, että komission pitäisi hallinnoida tätä järjestelmää ja että sen pitäisi saada siihen riittävästi henkilöstöä ja määrärahoja.
Palaan mietinnön sisältöön ja totean, että se, että neuvosto kieltäytyy hyväksymästä parlamentin tarkistuksia ja että jotkin sen määräykset ja myös jotkin saamani tiedot ovat hämäriä, pakottaa minut kysymään, ja korostamaan tätä vielä kerran, mitkä ovat tarkalleen ottaen neuvoston aikeet Eurodac-järjestelmän soveltamisalan ja tehtävien osalta; miksi muut ulkomaalaiset on otettu siihen mukaan; ja erityisesti haluan kysyä teiltä, arvoisa neuvoston puheenjohtaja, onko neuvostolla mitään aikomusta laajentaa Eurodac-järjestelmää Dublinin yleissopimuksen soveltamisalan ulkopuolelle.
Odotan vastaustanne tähän kysymykseen ja kiitän teitä vielä kerran siitä, että tulitte vastaamaan tähän suulliseen kysymykseen ennen uudesta Eurodac-asetuksesta käytävää keskustelua, jollainen toivottavasti myös pidetään parlamentissa.
Arvoisa puhemies, neuvoston puheenjohtajavaltion osalta olen varsin tyytyväinen siihen, että meidän tämänhetkinen kanssakäymisemme sujuu hyvin myönteisesti - etenkin sisäpoliittisessa yhteistyössä.
Olemme kaikki erinomaisella tavalla onnistuneet pääsemään hyvään yhteistyöhön teidän kanssanne - tämä koskee tietysti myös komission jäsen Vitorinoa.
Eurodac aiheuttaa meille kuitenkin ongelmia.
Olemme tehneet päätöksen parlamenttina ja selvittäneet, miksi emme voi hyväksyä Eurodacia sellaisena, kuin neuvosto ja komissio sen haluaisivat.
Olemme myös perustelleet sen.
Meillä on inhimillisiä syitä, lasten ikärajoihin liittyviä syitä, emme esimerkiksi voi hyväksyä 14 vuoden ikärajaa.
Olemme selvittäneet kaikkia näitä ongelmia parlamentin päätöslauselman avulla.
Meille, minun puolueryhmälleni, on tästä syystä tietysti erittäin tärkeää tietää, miten vakavasti te otatte meidät parlamenttina ja miten suhtaudutte ehdotuksiimme, ja toivomme viime kädessä, että voisimme vastakin kertoa ylpeinä ja onnellisina, että yhteistyömme sujuu loistavasti.
Kysymys kuuluu, kallistatteko korvanne meille, kun meillä on tätä alaa koskevia huolenaiheita ja tarvitsemme välttämättä tukeanne!
Arvoisa puhemies, arvoisat komission jäsenet, arvoisa neuvoston puheenjohtaja, Eurodacia ja Eurodac-järjestelmän toteuttamista koskeva keskustelu on kuin koskaan päättymätön tarina.
Kaikki alkoi varsinaisesti Dublinista vuonna 1990.
Me parlamentin jäsenet luulimme marraskuussa 1999, ja oletan teidänkin, arvoisa komission jäsen, luulleen samoin, olevamme lähellä tavoitetta, toisin sanoen sitä, että voisimme lopultakin toteuttaa Eurodacin.
Tavoitteet ovat useita kertoja olleet selviteltävänä, ja olemme pitäneet sitä loppujen lopuksi oikeastaan myönteisenä, vaikkakin olin todella - mitä tapahtuu harvoin - iloinen teidän arviostanne, että ette hyväksyisi parlamentissa toimitetun äänestyksen jälkeisiä tarkistuksia, joista oli päätetty parlamentissa määräenemmistöllä - on tosin sanottava, että vastoin meidän mielipidettämme.
Tämä on voitu katsoa myös hyvin myönteiseksi asiaksi.
Olisin kaiken kaikkiaan ollut iloinen tämän järjestelmän käyttöön ottamisesta. Syy on yksinkertainen: Dublinin yleissopimus voidaan ylipäänsä panna täytäntöön vasta tämän järjestelmän kautta, koska sen avulla voidaan vahvistaa turvapaikkamenettelyn suorittamisesta vastuussa olevan jäsenvaltion toimivalta yksiselitteisesti, mistä olisi välillisenä seurauksena myös tietynasteinen rasituksen jakaminen.
Tämän järjestelmän avulla voimme lisäksi estää monien samanaikaisten turvapaikkahakemusten tekemisen ja samalla turvapaikkaoikeuden väärinkäytön, ja mahdollisesti myös torjua välillisesti rikollisuutta.
Tämä tarkoittaa, että järjestelmä on kaiken kaikkiaan katsottava hyvin myönteiseksi ja ehdottoman välttämättömäksi turvapaikka- ja maahanmuuttopolitiikkaan sekä jäsenvaltioiden vastuullisuuteen liittyvissä asioissa.
Minusta oli järkyttävää, että neuvosto sitten kuitenkin teki suunnitelmamme tyhjäksi 2. joulukuuta pitämässään kokouksessa, kun se ei hyväksynyt, että täytäntöönpanovaltuudet pysyvät komissiolla, toisin sanoen että toimivaltainen jäsenvaltioiden edustajista muodostuva komitea voisi toimia komission johdolla.
Tästä on seurauksena, että emme näin ollen lopulta päässeetkään haluamaamme tavoitteeseen, nimittäin järjestelmän yhteisöllistämiseen, vaan että neuvosto teki suunnitelmamme tyhjäksi siinä mielessä, että se tavallaan ilmoitti jälleen hallintaoikeuksistaan.
Siitä seuraa, että komissio ei voi valvoa tätä välinettä yhteisön edun mukaisesti, vaan neuvosto jää taas ylhäiseen yksinäisyyteensä, ja komissio on siten syrjäytetty ja lopulta myös parlamentti on syrjäytetty.
Emme halua emmekä voi hyväksyä tällaista järjestelyä, koska siihen liittyy myös niin laajalle ulottuvia seurauksia, että järjestelmän tehokkuutta ei viime kädessä voitaisi valvoa, että analyysin ja tarpeellisten jatkotoimien edellyttämät tilastolliset tutkimukset eivät olisi enää mahdollisia ja että toteutus viivästyisi joka tapauksessa, mitä ei missään tapauksessa voida hyväksyä, sillä me tarvitsemme tämän järjestelmän.
Kysymykseni teille kuuluu: milloin voimme nyt tosissamme luottaa siihen, että Eurodac-järjestelmästä, jota olemme odottaneet jo niin kauan, tulee toimintakelpoinen?
Millainen tämä järjestelmä tulee loppujen lopuksi olemaan konkreettisesti?
Otetaanko huomioon säännöt ja toiveemme siitä, että komission tehtäväksi annetaan järjestelmän täysimääräinen toteutus? Jos näin on, olisimme silloin saavuttaneet varsinaisesti tarvitsemamme tavoitteen, olisimme silloin taas eurooppalaistaneet yhden osan kokonaisuudesta, koska tässä yhteydessä on mielekästä panna yhteisöllistäminen myös todella täytäntöön.
Arvoisa puhemies, arvoisat parlamentin jäsenet, vastaan minulle esitettyihin kysymyksiin heti, siksi että vältettäisiin kaikenlaisia neuvoston asenteeseen kohdistuvia epäilyjä ja siksi, että mielestäni on tärkeää selvittää asia kunnolla.
Euraodac-järjestelmän soveltamisesta puheen ollen, muistuttaisin mieliin, että tämän järjestelmän perustamisesta annetun asetusluonnoksen 1 artikla on hyvin selkeä, joten luen tekstiä: "Luodaan nimellä Eurodac tunnettu järjestelmä, tarkoituksena auttaa määrittelemään valtio, joka Dublinin sopimuksen mukaisesti vastaa", toistan, "Dublinin sopimuksen mukaisesti vastaa siitä, että jäsenvaltion esittämä pyyntö tutkitaan ja joka muissa suhteissa tarjoaa apua Dublinin sopimuksen täytäntöön panemiseksi tässä asetuksessa tarkoitetussa mielessä".
Se on siis tämän asetuksen ainut tarkoitus, koska kyseessä on Dublinin sopimuksen suhteen välineluonteen omaava asetus eikä sen merkitys ulotu tätä tarkoitusta pitemmälle.
Euroopan komission valvontavallasta puheen ollen asetusluonnoksen 3 artiklassa määritellään selkeästi uuden keskusyksikön perustaminen komissioon.
Komissio on sivumennen sanoen jo ryhtynyt tietääksemme työskentelemään tähän suuntaan, koska se on käynnistänyt uuden keskusyksikön perustamiseen tarvittavat valmistelutyöt.
Euroopan parlamentin valvontavallan osalta haluaisin selvittää asian, joka voi johtua vain väärinkäsityksestä, joten haluaisin vakuuttaa selvästi, että neuvosto ei missään vaiheessa ole ilmoittanut vastustavansa kaikkia parlamentin esittämiä tarkistuksia eikä pyytänyt Euroopan komissiota esittämään mitään uusia ehdotuksia.
Itse asiassa jotkut parlamentin tarkistukset on otettu mukaan asetusluonnoksen tekstiin, mitä haluan korostaa.
Saanen lisäksi muistuttaa, että kaikki oikeus- ja sisäasioiden ministerineuvoston laatimat tätä asiaa koskevat ehdotukset tuotiin parlamentin käsiteltäviksi ja parlamentti on sitä paitsi ilmaissut kantansa tästä tapauksesta jo kolme kertaa: 15.1.1998, 18.3.1999 ja 11.11.1999.
Kuten tiedämme, tällä hetkellä ei neuvoston piirissä ole vielä tämän asian aihepiiristä hiukan etäälle jäävistä ja poliittisluontoisista syistä saavutettu samanmielisyyttä uudesta parlamentin arvioitavaksi esitettävästä ehdotuksesta.
Toivottavasti tämä tapahtuu pian, kenties jopa Portugalin puheenjohtajakauden aikana.
Muista täällä käsitellyistä asioista puheen ollen ensimmäinen niistä on sormenjälkien ottamiseen vaadittava alin ikä, joksi vahvistettiin 14 vuotta.
On ymmärrettävää, että tästä asiasta ollaan hiukan huolissaan, mutta haluan sanoa, että tämä johtuu jäsenvaltioiden noudattamista käytännöistä, joiden perusteella on joskus luvallista ottaa sormenjäljet jopa alle 14-vuotiailta lapsilta.
Haluan korostaa erästä tärkeää näkökohtaa, jota ei luultavasti ole otettu huomioon tästä ikärajasta puhuttaessa: alaikäisten esittämät turvapaikkahakemukset ovat entistä yleisempiä, minkä vuoksi näitä tilanteita on seurattava tällaisella teknisellä valvonnalla.
Mitä tulee parlamentin ja tuomioistuinten harjoittamaan valvontaan, Amsterdamin sopimuksen IV luvun määräykset uskoakseni valaisevat riittävästi sitä, mitä valvontaa parlamentti harjoittaa ja mikä valvonta kuuluu tässä asiassa yhteisön tuomioistuimen toimivaltaan.
Mitä yksityisyyden suojaan tulee, sen uskoakseni turvaavat riittävästi asetusluonnoksen 18 artiklan pysyväissäännökset, mihin haluan kiinnittää huomiota ja mikä sitä paitsi koskee myös direktiivissä 95/46 jo vahvistettuja oikeuksia.
Sen lisäksi asetusluonnoksen 1 artiklasta johtuen - mikä tulkoon myös täällä sanotuksi ja vahvistetuksi - on ilmeistä, että Eurodac-järjestelmän soveltamista hoidetaan aina Euroopan ihmisoikeuksia koskevassa yleissopimuksessa ja Yhdistyneiden Kansankuntien lasten oikeuksia koskevassa yleissopimuksessa vahvistettujen periaatteiden mukaisesti.
Näiden elementtien perusteella voin uskoakseni vakuuttaa, että kyseessä on turvallinen järjestelmä, joka ei tuo mukanaan kansalaisoikeuksia kyseenalaiseksi asettavia elementtejä.
Mutta on ymmärrettävää, että kun Euroopan unionin piiriin perustetaan joukko mekanismeja sääntelemään turvapaikkahakemuksista johtuvia asiakokonaisuuksia, niitä on käsiteltävä teknisesti tiukalla tavalla, niin ettei sen voi tulkita samalla muodostavan kansalaisoikeuksien menettämisen vaaraa.
Arvoisa puhemies, hyvät kollegat, neuvoston puheenjohtaja tähtäsi puheenvuorossaan keskelle niitä ongelmia, joita meillä on tässä asiassa.
Sosiaalidemokraattisen puolueen ryhmä ei ole yksimielinen siitä, miten meidän olisi suhtauduttava alle 18-vuotiaiden sormenjälkitietojen keräämiseen liittyviin ongelmiin- en haluaisi jättää sanomatta tätä asiaa täällä.
On kollegoja, jotka sanovat, että tietoja sormenjäljistä ei saa ottaa 14 - 18-vuotiailta henkilöiltä.
Olen itse eri mieltä.
Ei voi olla niin, että halutaan laskea äänestysikärajaa 16 vuoteen ja toisaalta sanoa, että alle 18-vuotiailta ei saa ottaa tietoja sormenjäljistä.
Se ei ole täysin ymmärrettävissä.
Kyse on kuitenkin tämän järjestelmän oikeusvaltiollisesta tarkastelutavasta.
Jos takaatte meille, että neuvostolla ei ole mitään sitä vastaan, että täytäntöönpanovaltuudet jäävät lopullisesti komissiolle ja että meillä parlamenttina on silloin oikeus puuttua asioihin valvovassa mielessä, ainakin siihen alaan, johon komission toimivaltuudet ulottuvat, silloin on saavutettu huomattavaa edistystä.
Neuvosto ei tähän mennessä ole kuitenkaan antanut meidän ymmärtää asiaa näin! Sen vuoksi olen iloinen sanomastanne.
Haluaisin kiinnittää huomionne seuraavaan seikkaan: kun luomme Euroopan tasolla järjestelmiä, joissa sallitaan puuttuminen ihmisten välittömiin perusoikeuksiin, ja ihmisille tehtävät antropometriset toimenpiteet sekä pakkokeinoin tehtävät toimenpiteet tarkoittavat puuttumista heidän yksilöllisiin oikeuksiinsa, kun me siis luomme tällaisin oikeuksin toimivia elimiä Euroopan tasolla, toimeenpanevan elimen on silloin oltava parlamentaarisen valvonnan alainen ja on taattava oikeussuojakeinot niille ihmisille, joita toimenpide koskee. Melkein kaikissa järjestelmissä, joita me luomme Euroopan unionissa sisäisen turvallisuuden alalla, on seuraavat kaksi puutetta: parlamentaarisen valvonnan puutteellisuus ja oikeussuojakeinoja koskevien täsmällisten takeiden puuttuminen.
Takeet ovat tosin periaatteessa olemassa, mutta niitä ei koskaan hahmotella täsmällisesti.
Sama koskee juuri myös parlamentaarista valvontaa.
Näin ollen sanomme, että annamme suostumuksemme, jos täytäntöönpanovaltuudet jäävät komissiolle ja jos hallintokomitea perustetaan komission johdolla.
Jos näin ei tapahdu, meidän täytyisi sanoa neuvostolle, että ei käy päinsä, että neuvosto ottaa komissiolta täytäntöönpanovaltuudet ja haluaa toisaalta kuitenkin, että järjestelmä rahoitetaan yhteisön talousarviosta.
Silloin meidän täytyisi nimittäin harkita täällä parlamentissa talousarviota ja järjestelmän rahoittamista yhteisön talousarviosta.
Voitte olla varma, että me myös tekisimme sen!
Dublinin yleissopimuksen ja Eurodacin tavoitteena on antaa yksittäiselle jäsenvaltiolle vastuu turvapaikkahakemuksen tutkimisesta, ja asetusehdotusta perustellaan sillä, että sormenjälkien otto on tarpeen ulottaa tiettyihin laittomien maahanmuuttajien ryhmiin siitä syystä, että huomattava osa heistä on hakenut turvapaikkaa aiemmin tai on aikeissa tehdä niin.
Ongelmana on se, että jotkut eivät ole hakeneet eivätkä aio hakea sitä, joten tämä merkitsee sitä, että asetusehdotus menee Dublinin yleissopimusta pitemmälle arvaillessaan tai ennakoidessaan turvapaikkahakemusta.
Näin ollen Dublinin yleissopimus on - Yhdistyneen kuningaskunnan parlamentin ylähuoneen Euroopan yhteisöjä käsittelevän valiokunnan sanoin - hutera rakennelma, jonka varaan pitäisi rakentaa järjestelmä sellaisten henkilöiden sormenjälkien ottamiseksi ja vaihtamiseksi, jotka eivät ole vielä tehneet eivätkä ehkä teekään turvapaikkahakemusta.
Tämä on oikeudellisesti epävarma perusta lainsäädännölle, enkä ole tyytyväinen siihen.
Myöskään niiden laittomien maahanmuuttajien määritelmä, joihin asetusta sovelletaan, ei ole selkeä.
Jäsenvaltioita vaaditaan ottamaan sormenjäljet kaikilta yli 14-vuotiailta unionin ulkopuolisesta valtiosta tulleilta henkilöiltä, jotka tavataan rajan luvattoman ylityksen yhteydessä - tämä ei ole kovin täsmällistä.
Sormenjälkien otto on vakava intimiteettisuojan loukkaus, ja tällaisten vaatimusten yhteensopivuutta Euroopan ihmisoikeussopimuksen kanssa täytyy punnita huolellisesti.
En ole varma siitä, että näin olisi todella tehty.
On olemassa myös tietosuojaan liittyviä huolenaiheita, joiden takia parlamentti halusi ulottaa tietojen poistamista koskevat säännökset esimerkiksi niihin, jotka saavat jonkinlaisen oikeusaseman nojalla jäädä johonkin jäsenvaltioon, vaikka heillä ei olisikaan täyttä pakolaisasemaa.
Olen iloinen siitä, että muutetussa ehdotuksessa on otettu huomioon parlamentin vaatimus tietojen poistamisesta silloin, kun henkilöllä on toissijainen tai tilapäinen suoja, mutta kysyisin, kattaisiko tämä esimerkiksi - parhaiten tuntemassani järjestelmässä - Yhdistyneen kuningaskunnan maahan jäämistä koskevan poikkeusluvan.
Lopuksi toteaisin, arvoisa puhemies, että miten sormenjälkien ottoa koskevan Eurodac-järjestelmän laajentamista tiettyihin laittomien maahanmuuttajien ryhmiin sitten perustellaankin, en itse ole sitä mieltä, että tämä ehdotus olisi oikeudellisesti vedenpitävä.
Ovatko neuvosto ja komissio sitä mieltä?
Arvoisa puhemies, hyvät parlamentin jäsenet, alamme perustaa yhteisön turvapaikka- ja maahanmuutto-oikeutta Eurooppaan.
Se tarkoittaa, että meillä on oltava välineet tarpeellisen valvonnan suorittamiseksi.
Yhteisön maahanmuutto-oikeus tarkoittaa, että meillä ei ole enää sisärajoja, mutta otamme sen sijaan ulkorajoilla vastuun siitä, ketkä matkustavat Euroopan unioniin.
On täysin selvää, että esimerkiksi turvapaikkaoikeuden yhteydessä esiintyy väärinkäyttöä.
Kaikissa Euroopan valtioissa on paljon enemmän sellaisia turvapaikanhakijoita, joiden hakemuksen perusteena ei ole poliittinen vaino, kuin poliittisen vainon kohteiksi joutuneiksi tunnustettavia turvapaikanhakijoita.
Väärinkäytön muotona ei ole tässä yhteydessä ainoastaan se, että anotaan turvapaikkaa väärin perustein, vaan myös se, että sama hakija hakee turvapaikkaa useista eri maista.
Tätä väärinkäyttöä voidaan pitää hallinnassa vain, jos Eurodac-sormenjälkijärjestelmä nyt lopultakin toteutetaan, mitä olemme jo kauan odottaneet, ja jos neuvosto päättää lopultakin saattaa tämän järjestelmän voimaan.
Järjestelmä on jo monin paikoin osoittanut tehokkuutensa ja on sen edellytys, että turvapaikkaoikeus saa osakseen myös yleisen hyväksymisen.
Sen vuoksi puollamme vahvasti sitä, että neuvosto tekee nyt päätöksensä, jotta voitaisiin todellakin toteuttaa Eurodac, sormenjälkien Euroopan laajuisen vertailemisen mahdollistava järjestelmä.
Tämä on asia, josta neuvoston on nyt suoriuduttava.
Hyvät kollegat, kuten neuvoston edustajamme sanoivat meille, parlamentin hyväksymillä ja tekstiin sisällytetyillä tarkistuksilla on parannettu tai parannetaan asetusehdotusta.
Siitä huolimatta emme voi edelleenkään hyväksyä asetusehdotusta, koska siinä tuomitaan kolmansien maiden kansalaiset ja pyritään tekemään heistä rikollisia.
Mutta kun me nyt puhumme perusoikeuskirjasta tai kun puhumme, kuten muuten eilenkin, ihmisoikeuksia koskevasta mietinnöstä, voisimmeko me elää Eurooppa-linnoituksen suojissa samaan aikaan, kun väkivalta jatkuu toisella puolella tai jopa linnoituksen sisällä?
Lisäksi asetusehdotus häiritsee meitä jo pelkästään siksi, ettei sen aika ole mielestämme vielä tullut.
Tuntuu siltä, että kärryt laitetaan härkien eteen.
Välineitä käytetään ja laaditaan, ennen kuin on edes harkittu tehokasta yhdenmukaistettua politiikkaa vapaaseen liikkuvuuteen, perhe-elämään ja turvapaikkoihin liittyvien oikeuksien alalla.
Aloittakaamme siis yhdenmukaistamalla näiden alojen politiikka ja pohtikaamme sen jälkeen sen toteuttamisessa ja valvonnassa tarvittavia välineitä.
Lopuksi kolmas asia, joka häiritsee meitä erityisesti, on parlamentin lausunnon sivuuttaminen.
Kyseessä on todellakin tärkeä asia, Euroopan parlamentin jäsenille osoitettava demokraattinen luottamus.
Vahinko vain, että tänään meistä näyttää siltä, että sillä ei ole mitään vaikutusta.
Meitä kehotetaan olemaan äänestämättä, mutta se onkin aika normaalia, koska jäsenten näkemyksiä ei oteta huomioon.
Haluaisin päättää puheenvuoroni muutamalla sanalla: vapauteen, oikeuteen ja turvallisuuteen perustuvan alueen toteuttamisessa tarvitaan todellakin välineitä, mutta turvallisuus ei voi toteutua ilman todellista oikeutta, eikä vapaus voi toteutua ilman oikeuksia, joita kunnioitetaan.
Arvoisa puhemies, hyvät kollegat, olemme käyttäneet täällä Euroopan parlamentissa kokonaisen päivän ihmisoikeuksista ja korkeista ihanteista keskustelemiseen, ja sen vuoksi on hieman häpeällistä, että kun unionin pitää ryhtyä toimiin käytännön tasolla, tilanne näyttää melko toisenlaiselta.
Eurodacin osalta komissio ja neuvosto menevät mielestäni liian pitkälle halutessaan valvoa turvapaikanhakijoita ja muita kolmansien maiden kansalaisia, jotka ylittävät Eurooppa-linnoituksen rajan.
Eurodac-aloite muodostuu useista liiallisista seikoista ja monista loukkauksista.
Ensimmäinen niistä on sellaisten alaikäisten - jopa 14-vuotiaiden - sormenjälkien säilyttäminen, jotka eivät ole tehneet mitään rikosta, mikä on vastaan, YK:n lasten oikeuksia koskevan yleissopimusta, jossa meitä edellytetään suojaamaan lapsia, kunnioittamaan alle 18-vuotiaita lapsia, jos emme ole säätäneet muuta lakia, mitä unioni ei ole tietääkseni tehnyt.
Sormenjälkien säilyttäminen kymmenen vuoden ajan, vaikka kyseinen henkilö ei olisikaan tehnyt mitään laitonta ja vaikka kyseinen henkilö olisikin ehkä kaiken lisäksi saanut oleskeluluvan unionin alueella, rikkoo Euroopan ihmisoikeuksia koskevan yleissopimuksen vaatimuksia yksityiselämän kunnioittamisesta.
Turvapaikanhakijoiden sekoittaminen laittomiin maahanmuuttajiin on ristiriidassa pakolaisia koskevan yleissopimuksen kanssa.
Ne ihmisoikeudet ja perusoikeudet, joista puhutaan niin paljon, ovat arvottomia, jos emme pysty varmistamaan, että ne koskevat käytännössä myös sellaisia ihmisiä, jotka pääsisivät Eurooppa-linnoitukseen.
Se vaikutelma, joka ihmisille jää, kun he matkustavat kotiin, tai jonka he ovat saaneet oleskellessaan "vapauteen, turvallisuuteen ja oikeuteen perustuvalla alueella", ei heijasta niitä arvoja, joita muutoin juhlallisissa yhteyksissä kutsutaan globaaleiksi ja universaaleiksi.
Sen vuoksi kehotankin komissiota ja neuvostoa: Rakkaat ystävät, sallikaa Eurodacin kuolla rauhassa, sen Eurodac ansaitsee.
Arvoisa puhemies, Kansakuntien Eurooppa -ryhmän puolesta haluaisin ilmoittaa, että luotamme siihen tapaan, jolla neuvosto on käsitellyt tätä asiaa, ja muiden tavoin kehottaisin neuvostoa tekemään päätöksen Eurodacin perustamisesta.
Puhumme sellaisen alueen perustamisesta, jota puolustellaan oikeusturvan korkealla tasolla, ja pidän omituisena sitä, että seuraavassa lauseessa ilmaisemme olevamme huolestuneita siitä, voidaanko tämän järjestelyn hallinto toteuttaa vastuullisesti.
Mielestäni tavoitteena on pidettävä sellaisten ihmisten oikeuksien turvaamista, joilla on oikeus turvapaikkaan, eikä kyse ole niiden ihmisten oikeuksien loukkaamisesta, jotka oikeutetusti ja kunniallisesti hakevat turvapaikkaa.
En voi uskoa, että neuvosto tai komissio haluaisi sellaisen järjestelmän, joka loukkaisi lainkuuliaisten kansalaisten vapautta.
Tämä on yhdenmukaista vapauteen, turvallisuuteen ja oikeuteen perustuvan alueen luomisen kanssa, ja me tuemme sitä.
Arvoisa puhemies, soutaminen ja huopaaminen Eurodac-järjestelmän hyväksymisessä on herättänyt monia perusteltuja kysymyksiä siitä, kuinka tarkoituksenmukainen ja tehokas on turvapaikanhakijoiden ja maahanmuuttajien sormenjälkien vertailujärjestelmä, joka on täydennys Dublinin sopimukseen.
Itse kuulun niihin, jotka suhtautuvat hyvin varauksellisesti tähän järjestelmään.
Jo nyt siihen liittyy monia seikkoja, jotka vahvistavat huoltamme siitä, että mahdollisesti rikotaan Euroopan ihmisoikeussopimusta ja yksityiselämän suojaa samoin kuin YK:n sopimusta lasten oikeuksista, koska sormenjälkien ottamista vaaditaan jopa 14-vuotiailta lapsilta.
Tämän lisäksi sormenjälkien ottamisen järjestelmä luo itsessään kielteisiä assosiaatioita, se viittaa poliisiviranomaisten rikostutkimuksiin ja rangaistaviin rikkomuksiin.
Näin järjestelmän ulottaminen turvapaikanhakijoihin yhdistää siis automaattisesti kaikki pakolaiset ja maahanmuuttajat rikollisuuteen ja laittomuuteen, mikä on mielestäni täysin väärin eikä missään mielessä sovi kansainväliseen oikeuteen ja ihmisoikeuksien kunnioittamiseen, niin kuin edellytetään Geneven sopimuksessa, jonka 50-vuotispäivää juhlimme tänä aamuna Euroopan parlamentin käymässä laajassa keskustelussa.
Lisäksi järjestelmän täytäntöönpano ei takaa sataprosenttisen varmasti, että henkilöllisyyttä saadaan selville, niin kuin monesti on käynyt rikostapauksissa, ja tämän vuoksi ei voida katsoa, että järjestelmän soveltaminen helpottaisi Dublinin sopimuksen täytäntöönpanoa ja välttymistä turvapaikkaoikeuden väärinkäytöksiltä.
Joka tapauksessa Euroopan parlamentti pyytää mahdollisuutta harjoittaa parlamentaarista valvontaa sitten, kun neuvosto ja komissio muodostavat asiaan lopullisen kantansa.
Kuitenkin mielestäni paras asia, jonka komissio ja neuvosto voisivat tehdä, olisi laatia yhteinen turvapaikka- ja maahanmuuttopolitiikka, joka perustuu aina eurooppalaisiin humaaneihin ja demokraattisiin arvoihin ja ihmisoikeuksien kunnioittamiseen.
. (EN) Arvoisa puhemies, ensiksikin komissio suhtautuu myönteisesti neuvoston edustajan erittäin selkeään lausuntoon, jonka mukaan Eurodac-järjestelmä on tarkoitettu ainoastaan Dublinin yleissopimuksen täytäntöönpanoon.
Haluaisin myös vahvistaa, kuten neuvoston edustaja jo sanoikin, että Eurodac-asetuksen aluekohtaiseen soveltamiseen liittyy ongelmia.
Voin myös vahvistaa, että neuvosto ei pyytänyt komissiota tekemään muutettua ehdotusta.
Joka tapauksessa tämä kysymys on hyvin arkaluonteinen, kuten tämä keskustelu on jo osoittanut, ja yksi niistä harvoista tapauksista, joista kolmella toimielimellä ei ole samaa kantaa, kuten hyvin selkeästi totesin parlamentille.
Komissiolla on tässä tapauksessa erilainen kanta kuin neuvostolla ja parlamentilla.
Vaikka meitä ei pyydettykään antamaan uutta ehdotusta, päätimme tästä syystä, että meidän pitäisi poliittisten vaihtoehtojen täsmentämiseksi tehdä lisätyötä ja antaa neuvostolle muutettu ehdotus.
Komissio ottaa muutetussa ehdotuksessaan huomioon parlamentin ehdottaman ratkaisun, jonka mukaan tiedot pitäisi poistaa tietokannasta heti, kun joku tunnustetaan pakolaiseksi.
Toisaalta emme kannattaneet parlamentin ajatusta sormenjälkien ottoa koskevasta ikärajasta.
Katsoimme, että 14 vuotta on asianmukainen ratkaisu.
Ehkäpä tämä johtuu siitä, että olen kotoisin maasta - josta myös neuvoston puheenjohtaja on kotoisin - jossa lapsilta otetaan sormenjäljet, kun he ovat 10-vuotiaita, jotta he saisivat ensimmäisen henkilökorttinsa.
En voi olla sitä mieltä, että maani kriminalisoisi kaikki 10-vuotiaat lapset vain siksi, että heiltä otetaan sormenjäljet ensimmäistä henkilökorttia varten.
Muistan vielä nuoruudestani, että oman henkilökortin saaminen oli suuri tapaus.
Myönnän joka tapauksessa, että tämä kysymys on erittäin arkaluonteinen.
Näin ollen komissio on sitä mieltä, että sen olisi syytä selventää parlamentille kaksi erittäin täsmällistä ja selkeää asiaa.
Ensiksikään emme saisi pyytää Eurodacia antamaan sellaisia vastauksia, joita Eurodac ei pysty antamaan.
Katsomme tästä syystä, että osaa paronitar Ludfordin esittämistä kysymyksistä ja osaa jäsen Boumediene-Thieryn esittämistä kysymyksistä - jotka ovat erittäin tärkeitä - täytyy tarkastella komission parhaillaan valmisteleman väliaikaista suojaa ja toissijaista suojaa koskevan asetuksen yhteydessä.
Annamme parlamentille ja neuvostolle ehdotuksia lähikuukausina.
Olemme juuri tällä viikolla saaneet aikaan työasiakirjan, joka koskee Dublinin yleissopimuksen uudelleenarviointia.
Haluamme aloittaa keskustelun paitsi Eurodaciin liittyvistä teknisistä kysymyksistä myös nykyistä Dublinin yleissopimusta koskevista keskeisistä ratkaisuista.
Emme halua hukata aikaa.
Haluamme mahdollisimman laajan kuvan kaikista turvapaikkapolitiikkaan liittyvistä välineistä.
Missä kohdin komission ja neuvoston kannat eroavat toisistaan?
Neuvosto on toki ollut avokätinen siltä osin, että se on antanut komission tehtäväksi järjestelmän hallinnoinnin ja sen teknisen toimivuuden.
On kuitenkin yksi asia, josta komissio ei ole samaa mieltä neuvoston kanssa.
Emme ole samaa mieltä siitä, että neuvosto pidättää itsellään järjestelmän täytäntöönpanoa koskevat valtuudet.
Komitologiasopimuksen mukaan neuvostolla ei ole riittäviä perusteita pidättää itsellään täytäntöönpanovaltuuksia sen sijaan, että se antaisi ne komissiolle.
Komissio ehdottaa, että järjestelmän täytäntöönpanoa koskevat valtuudet pitäisi antaa komissiolle yhdessä kaikkien jäsenvaltioiden edustajista koostuvan komitean kanssa.
Tämä on mielestämme johdonmukaisempi ja avoimempi tapa hallinnoida järjestelmää ja tehostaa parlamentin mahdollisuutta tutkia sitä, miten komissio hallinnoi ja kehittää Eurodac-järjestelmää.
Ehkäpä tämän tasapainotetun ratkaisun ansiosta voimme käsitellä hieman vapautuneemmin ja luottavaisemmin joitakin niistä varauksista ja poliittisista epäilyistä, joita useat parlamentin jäsenet ovat tuoneet esille tässä keskustelussa.
Saatan olla itsepäinen, mutta olen vilpittömästi tätä mieltä.
Kiitos, arvoisa komission jäsen.
Yhteiskeskustelu on päättynyt.
Eläinten terveyteen liittyvät ongelmat yhteisön sisäisessä nautaeläinten ja sikojen kaupassa
Esityslistalla on seuraavana Graefe zu Baringdorfin laatima maatalouden ja maatalouden kehittämisen valiokunnan mietintö (A5-0044/2000) ehdotuksesta Euroopan parlamentin ja neuvoston direktiiviksi eläinten terveyteen liittyvistä ongelmista yhteisön sisäisessä nautaeläinten ja sikojen kaupassa annetun direktiivin 64/432/CEE muuttamisesta (KOM(1999) 456 - C5-0239/1999 - 1999/0217(COD)).
.
(DE) Arvoisa puhemies, tämän mietinnön aiheena on jo voimassa olevan, 1.
7. 1999 voimaan tulleen määräyksen palauttaminen sille tasolle, jolla se oli ennen edellä mainittua voimaantulopäivää 1.
7.
1999. Komissio esittää sille seuraavanlaiset perustelut: jäsenvaltiot eivät ole täyttäneet velvollisuuttaan perustaa valvontajärjestelmä, ja sen vuoksi meidän on palattava väliaikaisesti aiempaan tilaan.
Tuemme komissiota tässä rivien välissä esitetyssä kritiikissä, joka kohdistuu kotiläksynsä laiminlyöneisiin jäsenvaltioihin, mutta esitämme syvän pahoittelumme siitä, että olemme taas kerran tilanteessa, jossa emme voi toteuttaa valvontajärjestelmän jo hyväksyttyjä ja oikeastaan jo voimaan tulleita muutoksia ja parannuksia, koska jäsenvaltiot eivät ole täyttäneet velvollisuuksiaan.
Tuemme silti komission aikomusta, koska olemme sitä mieltä, että vanha järjestelykin takaa riittävän turvallisuuden, etenkin kun komissio on esittänyt sen jatkamista vain yhdellä vuodella.
Komissio on kuitenkin jättänyt itselleen takaportin avoimeksi, kun se haluaa neuvoston kanssa tehdyn sopimuksen, neuvoston 28. kesäkuuta 1999 tekemän komitologiapäätöksen määräysten mukaisesti käyttää lisäksi kolmen vuoden siirtymäaikaa, mitä me pidämme parlamentissa hieman outona.
Komission jäsen Byrne, illoin teidän olisi pitänyt esittää suoraan näitä neljää vuotta, kun tämän kuitenkin oletetaan vievän neljä vuotta, etenkin kun annatte jäsenvaltioille tällä tavalla signaalin.
Jos komissio joka tapauksessa pitää auki kolmen vuoden viivytyksen takaporttia, miksi meidän täytyy silloin suoriutua tehtävistämme?
Olemme toki tässäkin yhteydessä sanoneet, että haluamme olla osallisina tässä.
Olemme jättäneet tarkistusehdotuksen, jonka tavoitteena on tämän ajan lyhentäminen kahteen vuoteen, ja keskusteluissa komission kanssa on käynyt ilmi, että sekin aikoo kannattaa tätä tarkistusta.
Olemme sitten havainneet erikoisena ilmiönä, että olette antanut meille tätä komitologiapäätöstä koskevat selvitykset laajoina proosateksteinä, vaikka olette sopinut jo aikoja sitten neuvoston kanssa, että viittaukset artikloihin on tehtävä niukemmassa muodossa.
Olemme näin ollen noudattaneet tätä kehotusta ja tätä käytäntöä, jota te harjoitatte neuvoston kanssa, ja olemme nyt omasta puolestamme, jätettyämme minun nimissäni tarkistusehdotuksen, puoltaneet tämän uuden säädöksen hyväksymistä. Tähän liittyy vielä se erityispiirre, että olette, koska 37 artikla ja 152 artikla ovat tässä oikeusperustana, esittänyt meille 17 artiklan lisäksi myös 17 a artiklan, ja perustellut tätä sillä, että tässä on toisaalta kyse kuulemis- ja toisaalta yhteispäätösmenettelystä.
Tämän komitologiapäätöksen nojalla sovelletaan 8 artiklaa, vaikka niin ei ole 37 artiklan nojalla.
Olemme sitä mieltä, että näitä kahta eri ehdotusta ei tarvita, ja olemme nyt jättäneet yhden ainoan tarkistusehdotuksen, jonka annan teille nyt tiedoksi.
Kannatamme 17 a artiklan poistamista.
Tarkistusehdotuksen on määrä kuulua seuraavasti: "Viitattaessa tähän artiklaan sovelletaan 5 artiklan ja 7 artiklan mukaista sääntelymenettelyä sekä tarvittaessa perustamissopimuksen 251 artiklan mukaisessa yhteispäätösmenettelyssä päätöksen 99/468/EY 8 artiklaa".
Toivon, että komissio voi hyväksyä tämän tarkistuksen.
Käytämme yhteispäätösmenettelyä.
Jos komissio ja neuvosto voivat hyväksyä tarkistuksemme, voimme käyttää lyhennettyä menettelyä, mikä lienee järkevää, kun otetaan huomioon se tosiasia, että olemme 1.7.1999 lähtien olleet hieman epävarmalla oikeusalueella.
Olemmehan jo käyneetkin ponnekkaita keskusteluja.
Odotan jännittyneenä lausuntonne tulosta.
Toivon, että hyväksytte ajatuksemme, joita olemme esittäneet keskusteluissakin, etenkin kun emme ole eri mieltä itse asiasta.
Arvoisa puhemies, käsittelemme täällä tarkistuksia, joita on esitetty yhteisön sisäistä nautaeläinten ja sikojen kauppaa koskevaan direktiiviin.
Haluaisin aloittaa onnittelemalla esittelijää hänen mietinnöstään ja toteamalla, että olen hyvin voimakkaasti samaa mieltä hänen äskeisistä huomioistaan.
Esitin käsittelyn valiokuntavaiheessa yhtä tarkistusta, jonka valiokunta hyväksyi ja jonka mukaan jäsenvaltioiden täytyy perustaa asianmukainen pistokokeet, tarkastukset ja valvonnan kattava järjestelmä, jolla varmistetaan näiden määräysten tehokas täytäntöönpano.
Tarkistuksessani kehotetaan komissiota seuraamaan jäsenvaltioita, jotta nämä tekevät näissä määräyksissä säädetyt tarvittavat tarkastukset, koska mikäli haluamme järjestää onnistuneen kampanjan tuberkuloosin ja luomistaudin pysäyttämiseksi ja poistamiseksi, on tarpeen varmistaa näiden määräysten asianmukainen täytäntöönpano.
Haluaisin sanoa myös, että valitettavasti nämä määräykset ovat tällä hetkellä lähinnä teoreettisia edustamassani jäsenvaltiossa, koska emme ole neljään vuoteen saaneet viedä Yhdistyneestä kuningaskunnasta eläviä nautaeläimiä.
Itse asiassa jopa kuolleiden nautaeläinten vienti on yhä estetty tiettyihin maihin, sillä vaikka Yhdistyneestä kuningaskunnasta peräisin olevan naudanlihan vientikielto poistettiin 1. elokuuta 1999, Ranska ja Saksa ovat tähän päivään asti pitäneet sitä laittomasti voimassa, kuten me kaikki tiedämme.
Myös sianlihan vientikauppa kärsii, koska sikateollisuus on kahden viime vuoden ajan ollut suurissa vaikeuksissa.
Omassa maassani Skotlannissa maan sikakanta on vähentynyt 25 prosentilla 12 viime kuukauden aikana.
Ellei Yhdistyneen kuningaskunnan hallitus ryhdy pikaisesti toimiin, se vähenee lähikuukausina jälleen 25 prosentilla.
Tähän hirvittävään tilanteeseen on ollut useita syitä, joita ovat punnan vahvuus, Yhdistyneen kuningaskunnan hallituksen alalle määräämät silatut hyvinvointi- ja hygienianormit ja BSE-kriisin aiheuttamat lisäkustannukset.
Nämä tekijät ajavat Yhdistyneen kuningaskunnan siankasvattajia vararikkoon samalla, kun maan vähittäismyyjät ja supermarketit hankkivat yhä enemmän halpoja tuontituotteita.
Nyt on käynyt ilmi, että tilanne saattaa huonontua entisestään, sillä Keski- ja Itä-Euroopan ehdokasvaltioiden odotetaan lisäävän sianlihan nettovientiä lähes 300 prosentilla vuoteen 2006 mennessä.
Samalla ne pyytävät EU:lta poikkeuksia, jotta ne voisivat tuottaa nykyisen EU-lainsäädännön nojalla laittomina pidettävien hyvinvointi- ja hygienianormien mukaista sianlihaa.
Jotta Iso-Britannia voisi jälleen elvyttää yhteisön sisäisen nautaeläinten ja sikojen dynaamisen kaupan, tarvitaan välittömästi apua Ison-Britannian maaseudun ja erityisesti sika- ja naudanliha-alan katastrofaalisen tilanteen lievittämiseksi.
Toivon, että tämä viesti välittyy Ison-Britannian valtiovarainministerille.
Arvoisa puhemies, olen myös samaa mieltä esittelijän kanssa näistä peruskysymyksistä ja voin luonnollisesti yhtyä mielihyvin tuohon tarkistukseen, jonka mukaan siirtymäkausi olisi ainoastaan kaksi vuotta.
Tässähän on kysymys jäsenvaltioiden laiminlyönnistä näiden asioiden ja järjestelmän voimaansaattamisessa.
Kyse on vakavista eläinsairauksista, ja minusta tämän keskustelun keskeisin asia on se, että meidän tulee tarttua nopeasti järjestelmään, jotta voitaisiin välttyä siltä, että pariinkiin kertaan siirretään säännöksiä, jotka tulisi saattaa voimaan mitä pikimmin.
Stevenson mainitsi, että vienti Itä-Euroopasta lisääntyy; ystävät hyvät, mehän olemme nyt laajentamassa EU:ta ja otamme Itä-Euroopan maita EU:n piiriin.
Jos meidän omat järjestelmämme eivät ole kunnossa, miten me voimme edellyttää, että uudet jäsenvaltiot voisivat olla siinä kunnossa, että ne voivat yhtyä ja liittyä meidän maatalouspoliittiseen järjestelmäämme?
Me korostamme sitä, että meillä tulee olla lähtökohtana ja tulevaisuuden kuvana elintarviketurvallisuus ja eurooppalainen maatalousmalli, ja me laiminlyömme jäsenvaltioissa perustavaa laatua olevia asioita, joiden avulla valvotaan järjestelmiä, että näin olisi.
Sen tähden meidän tulee jatkossa kiinnittää hyvin vakavasti huomiota siihen, että jäsenvaltiot todella saattavat voimaan järjestelmät, joista me yhteisesti täällä päätämme.
Jos näin ei ole, pitää olla jokin sanktio, jolla voidaan saada nämä asiat kunnolla ojennukseen.
Arvoisa puhemies, haluaisin edellisten puhujien tavoin onnitella esittelijää.
Hän on lähestynyt tätä asiaa tyypilliseen tapaansa vakuuttavasti ja asialle omistautuneena.
Ilahduin kuullessani hänen sanovan, että direktiiviehdotuksen periaatteista ja tavoitteista ei juuri ole erimielisyyttä.
Olen varma, että komission jäsen auttaa meitä löytämään tyydyttävän ratkaisun, koska sekä parlamentilla että komissiolla on yhteinen tavoite tällä erittäin tärkeällä ja keskeisellä alueella.
Yhteisön sisäistä nautaeläinten kauppaa koskeva direktiivi on välttämätön karjankasvattajien taloudelliselle selviytymiselle etenkin omassa maassani, Irlannissa, jossa jopa 90 prosenttia koko karjantuotannosta viedään muualle - erittäin suuri osuus tästä on Manner-Eurooppaan ja sen ulkopuolelle vietäviä eläviä eläimiä.
Tässä mielessä puollan vuoden 1997 direktiivin ajantasaistamista koskevia ehdotuksia, kunhan se tehdään järkevästi.
Meidän täytyy poistaa tarpeeton byrokratia ja samalla varmistaa karjan liikkeiden täydellinen jäljitettävyys sekä turvata kansanterveys.
Arvoisa puhemies, tällä ehdotuksella jatketaan Espanjan hallitukseen nykyisin sovellettavaa poikkeusjärjestelyä direktiivin 64/432 määräyksistä.
Ilman tätä poikkeusta sen olisi pakko ottaa käyttöön tuberkuloosia ja luomistautia seulovien eläinlääkärintarkastusten järjestelmä kunkin sen alueelta vietävän nautaeläimen osalta.
Tällainen järjestelmä on jo käytössä monissa muissa valtioissa.
Tällä poikkeusjärjestelyllä on merkittäviä seurauksia maalleni.
Kun Espanjaan sovelletaan poikkeusjärjestelyä, Ison-Britannian liha-ala kärsii suuresti tähän asiaan liittyvästä direktiivistä, joka velvoittaa tekemään tuhoisan kalliita eläinlääkärintarkastuksia teurastamoissamme.
Eläinlääkärintarkastuksia koskevat vaatimukset ovat niin ankaria, että meillä ei ole tarpeeksi brittieläinlääkäreitä tekemään tätä työtä.
Sen sijaan, että komissio antaisi meille lisäaikaa, se on kuitenkin pannut vireille rikkomismenettelyn.
Jotta hallitukseni välttyisi joutumasta Euroopan yhteisöjen tuomioistuimeen, sen on täytynyt palkata EU:sta suuria määriä eläinlääkäreitä, joista 300 on kotoisin Espanjasta.
Jos Espanjalla kerran on niin paljon ylimääräisiä eläinlääkäreitä, että sillä on varaa lähettää niin monta heistä maahani, miksi sen on niin vaikeaa ottaa käyttöön tämän direktiivin edellyttämää eläinlääkärintarkastusten järjestelmää?
Mielestäni ei ole oikein, että brittiteurastamot joutuvat ahtaalle komission toimien takia, kun taas Espanja saa laiminlyödä velvollisuuksiaan.
Miksi komissio antaa Espanjan päästä niin helpolla?
Eikö sen pitäisi kysyä, miksi Espanjalla on varaa lähettää niin monta eläinlääkäriä Yhdistyneeseen kuningaskuntaan panemaan täytäntöön tähän asiaan liittyvää direktiiviä, ja eikö sen pitäisi kenties vaatia, että osa näistä virkamiehistä jää kotimaahansa panemaan yhteisön oikeutta täytäntöön omassa maassaan?
Näistä syistä olen sitä mieltä, että tämä direktiiviehdotus on vääränlainen, ja äänestän sitä vastaan.
Irlannin kiinnostus tämän direktiivin muuttamiseen liittyy lähinnä siihen, että olemme pyytäneet, että ennen vientiä tapahtuvat tuberkuliinikokeet voitaisiin pitää keräyskeskuksissa pikemminkin kuin alkuperätiloilla, kuten Irlannissa nykyisin tehdään; meillä on käsittääkseni noin kaksi vuotta aikaa keskustella komission kanssa mahdollisista vaikeuksista, ja olen iloinen, että komission jäsen on täällä tänään.
EU:n kauppamääräysten nojalla sekä elintarviketurvallisuuden ja kuluttajien eläinten terveydentilaa kohtaan tunteman luottamuksen takia on välttämätöntä tehdä vuotuisia testejä, jotta voitaisiin virallisesti todeta, että karjamme on tuberkuloosista vapaa.
Irlannin karjakanta on viime vuosina ollut 7-8 miljoonaa, ja noin 138 000 karjan osalta on tehty vuosittain noin 10,5 miljoonaa tuberkuliinikoetta.
Sen jälkeen, kun järjestelmämme otettiin käyttöön vuonna 1954, olemme käyttäneet Irlannissa - joka on pieni maa - 2,54 miljardia euroa tuberkuliinikokeisiin ja sittemmin luomistautikokeisiin.
Mielestäni tämä on osoitus siitä, että suojelemme päättäväisesti Irlannin karjan terveydentilaa.
Itse asiassa sen jälkeen, kun vastavaikutusta havaittiin tapahtuneen, käyttöön otettiin erityinen vierekkäinen testausohjelma rajattuihin karjoihin yhteydessä olevia karjoja varten.
Testitietoja analysoidaan jatkuvasti erityisessä tuberkuloositutkimusyksikössä.
Ministeriön palkkaamat eläinkirurgit tekevät kaikille teurastetuille eläimille rutiininomaisia ruumiinavauksia.
Eläimet, jotka todetaan tuberkuliinikokeessa positiivisiksi, teurastetaan.
Maatalousministeriö on nautaeläinten tuberkuloosin poistamista koskevan järjestelmän alkuvaiheista lähtien tunnustanut kuljetuksia edeltävistä testeistä saatavan hyödyn, ja pyydämme, että direktiiviin tekemäämme tarkistukseen suhtauduttaisiin myönteisesti.
Haluaisin pyytää komission jäsentä tarkastelemaan erityisesti sitä, että ainoa EU:n ja Irlannin lainsäädännössä säädetty testi on EY:n direktiivissä 64/432 määrätty yksittäinen nahansisäinen rinnakkaiskoe.
Käsittääkseni tuberkuloosia seulovien laboratoriopohjaisten verikokeiden parissa on tehty paljon työtä.
Gamma-interferonikoe on näistä kaikkein lupaavin, ja sitä käytetään käytännön oloissa paikan päällä karjoille tehtävän tuberkuliinikokeen ohella.
Haluaisin komission jäsenen kertovan, mikä on nykytilanne ja miten nopeasti pystymme saamaan EU:n hyväksymän verikokeen.
Nykyisin käyttämämme tuberkuliinikoe on karjakohtainen - ei eläinkohtainen.
Meidän täytyy päästä siihen, että yksittäisten eläinten verikokeet ovat luotettavia.
Arvoisa puhemies, arvoisa komission jäsen, eläinten kulkutauteja koskevaan lainsäädäntöön liittyvät kysymykset eivät ole ratkaisevan tärkeitä ainoastaan talouden vaan myös kuluttajapolitiikan kannalta.
Olemme sen lisäksi yhtä mittaa tekemisissä eläinten kulkutautien aiheuttamien valtavien taloudellisten tappioiden kanssa.
Direktiivin erityisenä tavoitteena on luoda turvallisuuden ja avoimuuden takaamiseksi sähköisiä tietopankkeja, joista voidaan hakea nautoja ja sikoja sekä niiden siirtoja koskevia tietoja.
Näin luotavat tietopankit ovat samalla osa asetuksen mukaista nautojen merkintä- ja rekisteröintijärjestelmää.
Koska on kuitenkin ilmaantunut vaikeuksia toisaalta tämän direktiivin täytäntöönpanossa ja toisaalta yhteispäätösmenettelyn pitkäaikaisuuden vuoksi, komissio on tullut siihen tulokseen, että pitäisi säätää siirtymätoimenpiteitä elävien nautojen ja sikojen kauppaan liittyvien ongelmien estämiseksi.
Olen esittelijän kanssa samaa mieltä siitä, että kun siirtymäsäännösten aika on liian pitkä, epämieluisten yhteisön säännösten täytäntöönpano vie aina jäsenvaltioilta äärimmäisen kauan. Meidän pitäisi sen vuoksi keskustella siitä, onko tämä kolmen vuoden siirtymäaika todella mielekäs.
Uskon, että Daulin tarkistusehdotus, jonka tavoitteena on kaksi vuotta, olisi varsin hyvä kompromissi.
Haluaisin tässä yhteydessä viitata vielä kerran siihen, että meidän ei pitäisi enää kasvattaa pykäläviidakkoa eikä poikkeusviidakkoa, vaan että meidän täytyy pikemminkin raivata sitä.
Talousvaliokunnan ja sosiaalivaliokunnan epäilyt, jotka koskevat poikkeussäännösten jyrkkää rajoittamista ja eläinlääketieteellisten määräysten yhtenäistämistä, on otettava ehdottomasti huomioon!
En millään voi käsittää, että jotkin maat suoriutuvat kotiläksyistään, toiset sitä vastoin turvautuvat yhtä mittaa puolusteluihin ja matelevat joukon hännillä.
Se johtaa kilpailun vääristymiseen ja puollan siksi sitä, että teemme säädöksestä lyhyellä aikavälillä kuitenkin kaikkia koskevan.
Arvoisa puhemies, yritän puhua mahdollisimman lyhyesti enkä edes käytä kaikkea minulle varattua aikaa.
Annan näet pelkästään seuraavan viestin: tänä aamuna puhuessaan tässä istuntosalissa eräs kollega sanoi, että ilman sääntöjä ei ole vapautta.
Mutta kun sääntöjä on liikaa, uskon, että vapaus törmää yhteen sekasorron kanssa.
Minusta tähän toimenpiteeseen ovat vaikuttaneet juuri nämä liialliset säännöt.
Meillä on tästä aiheesta ollut sarja sääntöjä, jotka ovat seuranneet toisiaan vuodesta 1964 lähtien: sääntöjä, joita joissakin tapauksissa on sovellettu ja monissa tapauksissa niitä ei ole sovellettu; sääntöjä, joiden täytäntöönpanoa on osittain lykätty; sääntöjä, joita kansalliset valtiot eivät ole soveltaneet.
Nyt on hyvin todennäköistä, että eräiden sellaisten jäsenvaltioiden käytöstä on pidettävä sopimattomana, jotka eivät ole sopeutuneet määrättyihin direktiiveihin; mutta meidän pitää kysyä itseltämme, miksi usein tapahtuu näin ja mikä tuo mukanaan valtioiden moninaisuuden.
Näin tapahtuu hyvin todennäköisesti siksi, että direktiivien soveltaminen tuottaa vaikeuksia.
Hyvin todennäköisesti kansallisen lainsäädännön sopeuttaminen viivästyy, koska sopeuttaminen on kallista, pitkällistä ja usein myös tuottamatonta.
Viesti, jonka haluaisin siis antaa, on tämä: kun sääntöjä on liikaa, tässä tapauksessa sääntöjä on tuotu runsain määrin tämän ehdotetun tekstin valmistelutoimenpiteisiin, tekstin, joka suurelta osin voidaan hyväksyä, kun tekstien määrän lisääntyminen vaikeuttaa soveltamista, päädytään lykkäämiseen ja on myös vaara saada aikaan puutteita, jotka eivät koske ei ainoastaan lainsäädäntöä vaan myös käytäntöä: lainsäädäntöä koskevia siksi, että syntyy toimivaltojen päällekkäisyyttä ja sääntöjen sekavuutta; käytäntöä koskevia siksi, että ilmiselvästi monilla aloilla on vaara valvonnan puutteesta, minkä tähden kuluttajaa koskeva politiikka on vaarassa olla epäasianmukaista.
. (EN) Arvoisa puhemies, haluaisin aivan ensiksi kiittää teitä kiinnostuksestanne komission ehdotukseen, joka koskee eläinten terveyteen liittyvistä ongelmista yhteisön sisäisessä nautaeläinten ja sikojen kaupassa annetun direktiivin 64/432 muuttamista.
Olen erityisen kiitollinen esittelijä Graefe zu Baringdorfille hänen ehdotusta koskevasta mietinnöstään ja maatalouden ja maaseudun kehittämisen valiokunnan jäsenille siitä, että he ovat tukeneet valtaosaa komission ehdottamista muutoksista, ja valiokunnan alkuperäiseen mietintöön tehdyistä tarkistuksista.
Jäsenvaltiot kohtasivat vakavia kauppaan liittyviä ongelmia pannessaan täytäntöön direktiivin 64/432 mukaisia yhteisön sisäisessä kaupassa sovellettavia eläinten terveyteen liittyviä ajantasaistettuja määräyksiä, jotka tulivat voimaan 1. heinäkuuta viime vuonna.
Helpottaakseen uusiin määräyksiin siirtymistä komissio ehdotti direktiiviin perustamissopimuksen 37 ja 152 artiklan mukaisia tarkistuksia, joihin kuuluu siirtymätoimia vakavimpien kauppaan liittyvien ongelmien ratkaisemiseksi, liitteisiin tehtäviä pieniä korjauksia ja täsmennyksiä sekä komissiolle annettavat yleiset valtuudet ottaa käyttöön siirtymätoimia ehdotukseen sisältyvän uuden komitologiamenettelyn mukaisesti.
Euroopan parlamentin maatalouden ja maaseudun kehittämisen valiokunta hyväksyi kaksi esittelijä Graefe zu Baringdorfin komission ehdotukseen tekemää tarkistusta.
Ensimmäinen tarkistus velvoittaa jäsenvaltiot varmistamaan direktiivin täysimääräisen täytäntöönpanon sekä jäsenvaltiot ja komission valvomaan täytäntöönpanoa.
Toisella tarkistuksella siirtymätoimien soveltamisaika pyritään rajoittamaan kahteen vuoteen.
Komissio voi hyväksyä nämä tarkistukset 1 ja 2, ja näin ollen se vastustaa jäsen Auroin tarkistusta, jossa vaaditaan siirtymätoimien poistamista.
Olen kuitenkin pahoillani siitä, etten voi hyväksyä kirjallista tarkistusta 3, jota esittelijä Graefe zu Baringdorf esitti viime viikolla.
Siinä muutetaan komitologiamenettelyä ehdottamalla, että 37 artiklan mukaisiin täytäntöönpanotoimiin sovellettaisiin hallinnointimenettelyä ja valvontaoikeutta.
Tämä on selvästi ristiriidassa komitologiaa koskevan neuvoston päätöksen 99/468 2 artiklan kanssa, jossa säädetään sääntelykomiteoista eläinten terveyteen liittyvissä asioissa, ja näyttääkin siltä, että ehkäpä esittelijä Graefe zu Baringdorf ei hyväksy tätä, vaikka hän on käynyt yksityiskohtaisia keskusteluja kabinettini kanssa.
Luulen kuitenkin, että esittelijä Graefe zu Baringdorf on hyvinkin saattanut tulkita komitologian väärin ja että hän aikoo muuttaa sitä jälleen tässä täysistunnossa.
Haluaisin todeta, että olen yllättynyt ja huolissani tästä.
Olen pahoillani, etten voi hyväksyä uutta tarkistustanne, jossa 17 ja 17 a artikla korvataan uudella artiklalla, joka kattaa koko komitologiamenettelyn.
Siinä otetaan käyttöön sääntelykomitea ja parlamentin valvontaoikeus, ja häneltä saamassani kirjeessä lukee "251 artiklaan perustuvassa yhteispäätösmenettelyssä sen 8 artikla" - toisin sanoen komitologiaa koskevassa neuvoston päätöksessä 99/468 oleva 8 artikla.
Voin vakuuttaa teille, että parlamentilla on mielestäni tärkeä tehtävä lainsäädäntöprosessissa, erityisesti yhteispäätösmenettelyssä käytetyn komitologian osalta.
Yleisenä tavoitteena on saada aikaan nopeita ja tehokkaita tuloksia, jotta politiikka voitaisiin muuttaa lainsäädännöksi.
Komitologiamenettelyn puitteet on määritelty selvästi edellä mainitussa neuvoston päätöksessä.
Parlamentilla on valvontaoikeus yhteispäätösmenettelyn mukaisilla alueilla, toisin sanoen 8 artiklan osalta.
Muutettu direktiivi 64/432 perustuu perustamissopimuksen 37 ja 152 artiklaan.
Uudella säännöksellä, joka koskee komission täytäntöönpanovaltaa ottaa käyttöön siirtymätoimia, saattaa olla välitön vaikutus kansanterveyteen.
Tästä syystä komissio ehdottaa tässä tapauksessa 17 a artiklaa, jossa viitataan sääntelykomiteaan ja parlamentin valvontaoikeuteen.
Viittaan erityisesti direktiivin 3 artiklaan, jolla muutetaan alkuperäisen direktiivin 16 artiklaa ja jossa sanotaan: "Komissio voi tarvittaessa toteuttaa 17 a artiklassa säädettyä menettelyä noudattaen enintään kolmen vuoden ajan sovellettavia siirtymätoimenpiteitä helpottaakseen siirtymistä tässä direktiivissä säädettyihin uusiin järjestelyihin."
Kuten oikeudellinen yksikkö on minua neuvonut, tämä on asianmukainen tapa käsitellä tätä.
Tilanteissa, joissa perusteena olevassa säädöksessä ehdotetaan muuttamista komitologiamenettelyn avulla, siihen täytyy sisältyä varsinainen komitologiamenettely.
Tästä syystä kaikissa yksittäisissä säännöksissä, joissa ehdotetaan tällaista muuttamista, täytyy varsin selvästi täsmentää menettely.
Näin ollen komissiolle annetuissa valtuuksissa pidentää entisestään 3 artiklassa mainittua ajanjaksoa, täsmennetään selvästi, että 17 a artikla on tähän asianmukainen artikla, ja tähän sisältyy neuvoston viime kesäkuussa antaman päätöksen 8 artikla, jolloin parlamentille annetaan täydet valvontavaltuudet kaikkien vastaavien ehdotusten osalta.
Direktiivin 64/432 nykyisen version viittaukset 17 artiklaan liittyvät eläinten terveyttä koskeviin täytäntöönpanotoimiin 37 artiklan perusteella, eikä näihin liity lainkaan kansanterveydellisiä näkökohtia tai sitten ne ovat hyvin harvoissa tapauksissa hyvin etäisiä.
Näin ollen parlamentilla ei pitäisi olla valvontaoikeutta näiden toimien osalta.
Nämä täytäntöönpanotoimet liittyvät esimerkiksi menettelyjen ja puhdistus- ja desinfiointipaikkojen hyväksymiseen, tautiraportoinnin muotoon, keräyskeskusten hyväksymiseen ja ihmisille tarttumattomista taudeista, kuten naudan tarttuvasta rinotrakeiitista tai sikojen tarttuvasta suolistotulehduksesta, vapailta jäsenvaltioilta vaadittavien lisätakuiden määritelmään.
Esitän nyt joitakin huomioita ehdotetun tarkistuksen vaikutuksista toimielinten väliseen tasapainoon.
Komission täytäntöönpanovallasta on säädetty EY:n perustamissopimuksen 202 artiklan 3 alakohdassa ja aiemmin mainitsemassani neuvoston päätöksessä 99/468, joka on asianmukaista komitologiamenettelyä koskeva asianmukainen neuvoston päätös.
Tämän järjestelmän tavoitteena on selvästikin määritellä täsmällisesti täytäntöönpano- ja lainsäädäntövallan tehtävä perusteena olevassa säädöksessä.
Näin ollen perusteena olevassa säädöksessä on alusta alkaen tehtävä selväksi, mitkä täytäntöönpanotoimet perustuvat yhteispäätösmenettelyihin, toisin sanoen 152 artiklaan, ja minkä säännösten välittömänä tavoitteena ei ole kansanterveyden suojelu ja mitkä eivät täten ole parlamentin valvontaoikeuden alaisia.
Menettelyn pitää olla selvä perusteena olevassa säädöksessä, jota vaaditaan muutettavaksi komitologialla.
Kaikki sanamuodot, jotka jättävät tilaa tapauskohtaisille neuvotteluille, vaarantavat toimielinten välisen herkän tasapainon ja heikentävät myös vakavasti avoimuutta.
Sääntelymenettelyyn ja valvontaoikeuteen liittyvässä uudessa tarkistuksessa ehdotettu sanamuoto, toisin sanoen "251 artiklaan perustuvassa yhteispäätösmenettelyssä sen 8 artikla", johtaa oikeudelliseen epävarmuuteen, eikä se ole yhdenmukainen neuvoston komitologiapäätöksen sovitun täytäntöönpanon kanssa.
Panen merkille, että asiakirjassa, jonka esittelijä Graefe zu Baringdorf on antanut tänä iltapäivänä, hän antaa ymmärtää, että hän aikoo esittää tämän tarkistuksen tässä vaiheessa.
Hän sanoo: "Mielestäni ei ole tarpeen sisällyttää tekstiin kahta lähes identtistä viittausta komitologiamenettelyyn ainoastaan sen varmistamiseksi, ettei Euroopan parlamentti pyydä oikeuksia, joita sillä ei ole."
Haluaisin vakuuttaa parlamentille, että esittäessäni näitä kahta menettelyä - 17 ja 17 a artiklaa - aikomukseni ei suinkaan ole varmistaa, ettei Euroopan parlamentti pyydä oikeuksia, joita sillä ei ole.
Olen vakaasti sitoutunut yhteispäätösmenettelyyn, ja olen vakaasti sitoutunut komitologiamenettelyihin.
Olen vakaasti sitoutunut siihen ajatukseen, että parlamentilla on täysi oikeus valvoa komission ehdotuksia aina, kun Euroopan unionin oikeudelliset rakenteet, toisin sanoen perustamissopimus ja direktiivi, sallivat sen.
Siitä poikkeaminen merkitsisi mahdollisesti oikeudenkäyntiä Euroopan yhteisöjen tuomioistuimessa, ja minun on vältettävä sitä.
Minun täytyy myös vastata esittelijä Graefe zu Baringdorfille sanomalla, että kaksi hänen mukaansa lähes identtistä viittausta komitologiamenettelyyn eivät itse asiassa ole identtisiä.
Ne ovat aika lailla erilaisia ja niitä täytyy käsitellä erikseen.
On kuitenkin kaikkien toimielinten edun mukaista, että menettelyt on määritelty selkeästi ja ne ovat avoimia kaikille.
Lisäksi tämän tarkistuksen hyväksyminen viivästyttäisi entisestään lainsäädäntömenettelyä, joka olisi muuten voitu saada päätökseen ensimmäisen käsittelyn jälkeen.
Haluaisin lopuksi vahvistaa, että hyväksyn esittelijä Graefe zu Baringdorfin tarkistukset 1 ja 2 mutta en komitologiamenettelyä koskevaa tarkistusta, jota hän esitti tänä iltapäivänä.
Näin ollen en voi myöskään hyväksyä jäsen Auroin tarkistusta.
Käsittelisin nyt tämänpäiväisissä puheenvuoroissa esille tulleita yksittäisiä kysymyksiä. Sanoisin ensiksikin niiden esittelijä Graefe zu Baringdorfin mainitsemien asioiden osalta, joita en ole vielä käsitellyt, että hän viittaa pitkään proosatekstiin ja että neuvoston kanssa on sovittu, että tekstin pitäisi olla ytimekkäämpi.
Olette toki aivan oikeassa tässä asiassa.
Tuo sopimus kuitenkin tehtiin neuvoston kanssa sen jälkeen, kun tämän asiakirjan ensimmäinen luonnos oli laadittu.
Tästä syystä se on laadittu tällä tavoin.
Se tehtiin ennen sopimusta.
Sitä muutetaan automaattisesti neuvoston kanssa tehdyn sopimuksen edellyttämällä tavalla.
Näin ollen tähän asiaan liittyvät huolenaiheenne selvitetään automaattisesti sopimuksen mukaisesti.
Annoitte myös ymmärtää, että jos komissio suostuu ehdotukseenne, menettely lyhenee.
Vastaisin tähän, että jos esittelijä Graefe zu Baringdorf peruuttaa kyseisen tarkistuksen ottaen huomioon sen, mitä olen täällä tänään sanonut, pitää niin ikään paikkansa, että menettely lyhenee ja tämä asia voidaan ratkaista ensimmäisessä käsittelyssä.
On olemassa suuri vaara, että jos asia etenee tällä tavoin ja jos neuvosto äänestää komission ehdotuksen mukaisesti, asia menee toiseen käsittelyyn, mikä aiheuttaa lisää viivästyksiä.
Minulle on kerrottu vasta tänään puhuttuani maatalouden ja maaseudun kehittämisen valiokunnan jäsenten kanssa, että on olemassa eräs huolenaihe, josta en ollut tietoinen: 37 ja 152 artiklan välinen vuorovaikutus.
Olen tehnyt selväksi, että olen valmis reagoimaan nopeasti, jos valiokunta haluaa kutsua minut keskustelemaan tästä tärkeästä konstitutionaalisesta kysymyksestä, joka koskee 37 ja 152 artiklan välistä vuorovaikutusta.
Sanon tämän ja kehotan samalla esittelijä Graefe zu Baringdorfia harkitsemaan edellä sanotun valossa vakavasti kyseisen tarkistuksen poistamista, kun otetaan huomioon, miten vakavia oikeudellisia vaikeuksia siihen liittyy.
Vastaisin jäsen Hylandille ja jäsen Doylelle, jotka kumpikin ovat huolestuneita testeistä, että olen pannut merkille heidän sanansa ja teen tarvittavat selvitykset.
Arvoisa puhemies, sallikaa minun toki vielä esittää yksi kysymys komission jäsen Byrnelle.
Tilanne on se, että esititte meille tekstin, joka jo sinänsä ei ole enää neuvoston kanssa käytettävien tavallisten menettelytapojen mukainen.
Se herätti meidän huomiotamme.
Teimme sen jälkeen tarkistusehdotuksemme, jotka te katsoitte periaatteessa ja menettelyn osalta oikeiksi.
Sitten teitte eron yksinomaan 152 artiklan nojalla antamanne kertomuksen ja tämän, 37 ja 152 artiklan nojalla antamanne kertomuksen välillä, ja sanoitte, että sen vuoksi tarvitaan jaettua viittausta komitologiaan.
Puhuimme tietysti myös oikeudellisen yksikkömme kanssa, ja teille suullisesti esittämääni tekstiin sisältyy juuri tämä viittaus komitologiaan.
Oikeudellinen teksti on näin ollen vahvistettu.
Kyse on tässä tapauksessa komission jääräpäisyydestä; komissio ei taivu, vaan pitää kiinni omasta ehdotuksestaan, kuten se on jo kerran ennenkin tehnyt parlamentissa.
Komission jäsen Byrne, sen vuoksi, että te sanotte, että minun on harkittava tarkistusehdotuksen perumista, haluaisin pyytää teitä harkitsemaan, voisitteko hyväksyä sen, etenkin kun se on komitologian päätöksen mukainen.
Sitten pääsemme yksinkertaistettuun menettelyyn.
Komission pitäisi olla suurpiirteinen eikä esittelijän!
Meidän ei kannata jatkaa keskustelua.
Pyydän arvoisaa komission jäsentä vastaamaan mahdollisimman lyhyesti.
. (EN) Pelkäänpä, että esittelijä Graefe zu Baringdorfin sanat paljastivat, että hän on käsittänyt asian väärin.
Ensiksikin neuvoston kanssa tehty sopimus, joka koskee proosatekstin lyhentämistä, on asia, joka ratkaistaan automaattisesti hetki sitten mainitsemani sopimuksen mukaisesti.
Toiseksi sanoisin komitologiakysymyksestä, että voin vain toistaa sanani eli että kaikissa perusteena olevissa lakiteksteissä, joissa komissiolle annetaan lupa muuttaa tekstiä komitologian avulla, täytyy täsmentää, mikä menettely on kyseessä.
Esittelijä Graefe zu Baringdorf ehdottaa tarkistuksessaan, että kutakin tapausta voisi harkinnan mukaan käsitellä tapauskohtaisesti, niin että muutettavassa tekstissä viitataan 17 artiklaan, mutta 17 artiklassa voi käyttää harkintavaltaa sen osalta, sovelletaanko siihen päätökseen 1999/468 sisältyvää 7 tai 8 artiklaa; tämä tarkoittaa, että jonkun - toisin sanoen komission - täytyy tässä tilanteessa päättää, kumpi näistä artikloista on asianmukainen riippuen siitä, onko kyse yhteispäätöksestä vai ei.
Tämä ei mielestäni ole asianmukaista, koska siinä annetaan komissiolle valtuudet päättää asiasta ikään kuin virkansa puolesta sen sijaan, että lukijan annettaisiin tarkastella tekstiä - perusteena olevaa tekstiä - silloin, kun komissiolla on valtuudet muuttaa säännöstä komitologian avulla, ja vedota kyseiseen perusteena olevaan tekstiin.
Kyseisen tekstin perusteella on selvää, mikä komitologiamenettely on asianmukainen: onko se 17 artikla komission ehdottamassa muodossa, joka soveltuu kaikkiin tämän direktiivin tilanteisiin, vai 17 a artikla, johon sisältyy komitologian valvontamenettely ja joka on asianmukainen 3 artiklassa mainitussa tilanteessa - toisin sanoen silloin, kun määräaikaa pidennetään 31. joulukuuta 2000 jälkeen ja kun komissio voi pidentää sitä vielä joksikin aikaa, kuten olemme puhuneet.
Tämä selkiyttää tilannetta.
Näin vältytään siltä, että komissio tai joku muu voi käyttää harkintaansa.
Näin kaikille tekstiä lukeville on selvää, mikä menettely on asianmukainen kussakin tilanteessa.
Olen pahoillani, etten voi sanoa tätä enää selvemmin ja etten voi suostua pyyntöönne: pyytäisin teitä jälleen sen valossa, että sanoin olevani valiokuntanne käytettävissä, keskustelemaan 152 ja 37 artiklan välisestä vuorovaikutuksesta ja harkitsemaan vakavasti tämän tarkistuksen poistamista.
Paljon kiitoksia, arvoisa komission jäsen.
Voitte jatkaa tämän aiheen käsittelyä asiasta vastaavassa valiokunnassa.
Keskustelu on päättynyt.
Äänestys toimitetaan huomenna klo 12.00.
Kyselytunti (neuvosto)
Esityslistalla on seuraavana neuvostolle osoitetut kysymykset (B5-0201/2000).
Paikalla on tänään neuvoston puheenjohtaja Seixas da Costa.
Hänen täytyy lähteä istuntosalista klo 19.00, joten yrittäkäämme kaikki edetä hyvin ripeästi, niin että ehtisimme käsitellä valtaosan kysymyksistä.
kysymyksen nro 1 (H-0141/00):
Aihe: Euroopan naisten ihmisoikeudet Yhdistyneiden Kansakuntien Euroopan talouskomissio kokoontui 19. tammikuuta 2000 valmistellakseen yleiskokouksen erityisistuntoa, joka järjestetään 5.-9. kesäkuuta 2000 New Yorkissa naisten tilanteen tarkastelemiseksi viisi vuotta Pekingissä naisten aseman edistämiseksi järjestetyn maailmankonferenssin jälkeen, jossa hyväksyttiin naisten ongelmien ratkaisemiseen tähtäävä maailmanlaajuinen toimintaohjelma.
Työskentelyn aikana Sveitsin sisäasiainministeri Ruth Dreifuss ilmoitti, että Euroopassa on kolmesataatuhatta naisilla käytävän kaupan uhreiksi joutunutta naista.
Katsooko neuvosto tämän ilmoituksen pitävän paikkansa?
Katsooko se, että sen toteuttamat toimet ovat riittävät Euroopan naisten turvallisuuden ja ihmisarvon suojelemiseksi naisilla käytävän kaupan uhalta?
Mitä lisätoimia se aikoo toteuttaa sen varalta, että ilmiö voimistuu unionin laajentuessa, mikä on todennäköistä, kun otetaan huomioon, että suuri osa naisuhreista on kotoisin Euroopan unioniin liittymistä valmistelevista maista?
.
(PT) Arvoisa puhemies, arvoisat parlamentin jäsenet, ennen kaikkea haluaisin muistuttaa siitä, että Euroopan unionin jäsenvaltioilla oli hyvin tärkeä osa Pekingin konferenssissa 1995 ja sitä koskevan toimintafoorumin luomisessa.
Tämän toimintafoorumin hyväksymisen jälkeen Euroopan unionin toimielimet ja jäsenvaltiot ovat huolehtineet aktiivisesti niiden täytäntöönpanosta niin kansallisella kuin Euroopan unioninkin tasolla.
Naiskauppaa koskevan erityiskysymyksen osalta, jota käsitellään naisiin kohdistuvaa väkivaltaa koskevassa luvussa, tavoitteet ovat hyvin selvät.
Maissa, joissa on naiskaupan hankintaportaan, välittäjäportaan ja ostajaportaan alueellisia ja kansainvälisiä järjestäjiä, näiden maiden hallitusten on ryhdyttävä moniin toimenpiteisiin; arvoisa parlamentin jäsen osoittikin aivan oikein naisten suhtautuvan tähän kysymykseen hyvin vakavasti, itse asiassa on jo ryhdytty joihinkin naiskaupan vastaisiin toimiin, joita haluaisin nyt käsitellä niin kokoavasti kuin mahdollista.
Ensiksikin on huomautettava, että marraskuusta 1993 alkaen oikeus- ja sisäasiain neuvosto on tehnyt joukon prostituutiotarkoituksessa harjoitettavaa ihmiskauppaa koskevia suosituksia ihmiskaupan torjumiseksi.
Kaksi vuotta myöhemmin parlamentti otti teeman omakseen: joidenkin päätöslauselmien hyväksymisen lisäksi se laati myös mietinnön ja erityisen päätöslauselman nimenomaan ihmiskaupasta.
Sitten komissio vuorostaan antoi ensimmäisen naiskauppaa koskeneen tiedonantonsa ja käynnisti niin sanotun STOP-ohjelman, jolle se myönsi 6,5 miljoonan euron vuotuisen tuen vuonna 1996, eli juuri vuoden verran Pekingin keskustelufoorumin tulosten hyväksymisen jälkeen.
Mielestäni tämän ohjelman merkitystä ei pidä aliarvioida, koska sen ansiosta annettiin rahoitusta monelle hankkeelle ja koska se on osoittautunut tosi tehokkaaksi.
Kolmanneksi komissio ja kansainvälistä muuttoliikettä käsittelevä järjestö järjestivät Wienissä jo vuonna 1996 konferenssin, joka teki poikkitieteellisen yhteenvedon; siihen oli koottu elementtejä jäsenvaltioista, toimielimiltä, Euroopan unionilta, akateemisista välineistä ja useilta kansalaisjärjestöiltä.
Tämä työ antoi koko joukon tuloksia.
Lopuksi jo 1996 neuvosto hyväksyi ihmiskaupan ja lasten seksuaalisen hyväksikäytön vastaisen yhteisen toimintasuunnitelman.
Vuonna 1997 Haagin ministerikokous antoi tulokseksi Haagin ministerikokouksen julistuksen, joka koski seksuaalisen hyväksikäytön tarkoituksessa harjoitettavan naiskaupan torjuntaan liittyvistä tehokkaista keinoista annettavia direktiivejä.
Lopulta vuonna 1998 komissio hyväksyi toisen naiskaupan vastaisia toimia koskevan tiedoksiannon.
Haluaisin myös huomauttaa, että tätä kysymystä käsitellään aika ajoin transatlanttisen vuoropuhelun puitteissa, koska ilmiö koskee yhtä lailla sellaisia maita kuin Kanada ja Yhdysvallat eikä rajoitu vain Euroopan unionin lähimpään erityisympäristöön.
Kerta kerran jälkeen meidän mielestämme on yhä tärkeämpää vaihtaa näkemyksiä muiden kohdemaiden kanssa, tehdäksemme ilmiöstä vertailu- tai arviointikelpoisen ja saadaksemme aikaan joukon yhdenmukaisia toimenpiteitä sen valvomiseksi.
Kuten luonnollista onkin, tämä kysymys on myös ollut säännöllisesti Keski- ja Itä-Euroopan maiden kanssa pidettävien kokousten esityslistalla, koska ne ovat välittäjämaita ja jopa alkuperämaita suuressa osassa tätä kaupankäyntiä.
Tämän alan kampanjoita rahoitetaan Phare-ohjelmalla, jotkut niistä saavat avustuksia rahoitusta kansainvälistä muuttoliikettä käsittelevältä järjestöltä.
Neuvosto ei halua - tahtoisin tehdä sen selväksi - kommentoida väitettä naiskaupan uhriksi joutuneiden 300 000 naisen määrästä, jonka Sveitsin ulkomaankauppaministeri on esittänyt.
Noin tarkkoja tätä kysymystä koskevia tilastotietoja ei ole, koska silloin on työskenneltävä hyvin vaikeasti saatavilla olevien lukujen pohjalta, liittyväthän ne yhtäältä laittomaan maahanmuuttoon ja toisaalta laittomaan työvoimaan, ja siksi meistä tuntuu että tämä luku on lähtökodiltaan liian korkea.
Mielestämme tämä luku olisi pyrittävä arvioimaan tarkemmin eikä meidän tule sallia vahvistettavaksi tällaista arviota, joka ei meistä tunnu perustellulta.
Ongelmaan on joka tapauksessa suhtauduttava hyvin vakavasti, ei vain siihen kietoutuneiden ihmisten suuren määrän vuoksi, vaan myös siksi, että naiskauppa on koko maailmassa selvästi laajenemassa oleva järjestäytyneen rikollisuuden laji, koska se tarjoaa kauppiaille suuria voittoja verrattain pienillä riskeillä.
Jokin osa tästä kaupasta on mittasuhteiltaan pientä, mutta alalla on myös suuria yrityksiä ja kansainvälisiä verkostoja, jotka ovat luomassa hienoistunutta ja hyvin järjestäytynyttä teollisuuden lajia, joka saa hankintaportaan, välittäjäportaan ja ostajaportaan maissa poliittista ja taloudellista tukea.
Tästä syystä tämän kysymyksen kimppuun on käytävä mahdollisimman korkealla tasolla, nimenomaan yhdessä Yhdistyneiden Kansakuntien kanssa.
Arvoisa parlamentin jäsen varmaan tiennee, että parhaillaan keskustellaan ihmiskaupan, erityisesti nais- ja lapsikaupan ehkäisemiseksi, kitkemiseksi ja rankaisemiseksi tarkoitetusta pöytäkirjaluonnoksesta, joka täydentäisi Yhdistyneiden Kansakuntien yleissopimusta järjestäytyneen rikollisuuden torjumiseksi.
Tässä tarkoituksessa neuvosto teki äsken päätöksen, jolla komissio valtuutetaan käymään tällaista pöytäkirjaa koskevia neuvotteluja.
Euroopan unionin jäsenvaltiot esittävät myös hyvin aktiivista osaa naisen asemaa koskevan asetuksen laatimista koskevassa Yhdistyneiden Kansakuntien istunnossa; YK valmistelee naisen asemaa koskevaa yleiskokouksen erityisistuntoa.
Lopuksi haluaisin vielä toistaa sen, että neuvosto pitää yhä tärkeänä tätä lapsi- ja naiskauppaa koskevaa kysymystä, joten toivon onnistuneeni sanomallani rauhoittamaan hiukan arvoisaa parlamentin jäsentä, ainakin sikäli kuin olen kertonut neuvoston toiminnasta tässä asiassa.
Arvoisa neuvoston puheenjohtaja, kiitän teitä vilpittömästi siitä, että annoitte täyden vastauksen tähän kysymykseen viitaten niihin ohjelmiin, joita, kuten te meille muistutitte, on toteutettu.
Kysymyksessä kuitenkin korostettiin sitä, että ongelma on viime aikoina kärjistynyt juuri rajojen avoimuuden takia; että kauppa on lähtöisin lähinnä unionin jäsenyyttä hakeneista Itä-Euroopan maista; että näiden naisten asema on useimmiten laiton; että kyse on huonoissa oloissa tapahtuvasta maahanmuutosta ja että nämä naiset ovat turvattomia ja kaikenlaisesta syrjinnästä ja ongelmista kärsiviä uhreja.


Mielestäni ongelmaa on pyritty ratkaisemaan viime vuosina, mutta korostan, että meidän olisi kiinnitettävä siihen nyt erityistä huomiota ja varauduttava tulevaan, sillä tämä ongelma todennäköisesti vain kärjistyy.
- (PT) Arvoisa puhemies, haluaisin vain lisätä olevani aivan samaa mieltä siitä, mitä arvoisa parlamentin jäsen sanoi: unionin on huolehdittava siitä, että laajentumisneuvottelujen yhteydessä ja etenkin oikeus- ja sisäasioihin liittyvien ulkosuhteiden puitteissa käydään ehdokasvaltioiden kanssa käydään hyvin tarkkaa keskustelua kaikista henkilöiden vapaaseen liikkumiseen liittyvistä asioista, etenkin laittomasta maahanmuutosta.
Asettamatta kyseenalaiseksi sitä, että Euroopan unionin pitää suhtautua kärsivällisesti maahanmuuttoon ja ottaa vastaan taloudellisia pakolaisia, meidän on mielestämme pyrittävä välttämään sitä, että näin luotaisiin hyväksikäyttöä, etenkin naisten hyväksikäyttöä helpottavia mekanismeja ja päästettäisiin kehittymään nimenomaan henkilöiden vapaaseen liikkumiseen liittyvien rikollisuuden muotoja.
Mielestämme tässä asiassa tehty työ ja se seikka, että ehdokasvaltiot tiedostavat sen, kuinka tärkeää niiden on liittymistä edeltävänä aikana yhdessä Euroopan unionin kanssa syventää tämän alueen valvonta- ja työskentelymekanismejaan, saattaa tulevaisuudessa antaa konkreettisia tuloksia.
Komissio kiinnittää uskoakseni tähän alueeseen aivan erityistä huomiota ja mielestäni se seikka, että juuri Portugalin puheenjohtajakaudella otetaan käsiteltäväksi niin sanotun Luxemburgin vaiheen ehdokasvaltioiden kanssa useita tähän alueeseen - toisin sanoen sisä- ja oikeusasioihin ja henkilöiden vapaaseen liikkumiseen - liittyviä asiaryhmiä, voi tietenkin edesauttaa luomaan uutta yhteistä kulttuuria, johon ehdokasvaltioiden on myöhemmin osallistuttava noudattamalla yhteisön perintöä.
Kiitän neuvostoa edellisestä vastauksesta, mutta haluaisin esittää neuvostolle kysymyksen eräästä tähän asiaan liittyvästä aiheesta.
BBC esitti äskettäin todisteita siitä, että Romaniassa myytiin "kohtuja", kuten se asiaa kuvaili - että naisille maksettiin siitä, että he synnyttivät lapsia vietäviksi Euroopan unionin jäsenvaltioihin.
Lisäksi BBC väitti, että Romanian viranomaiset antavat tälle hiljaisen hyväksyntänsä, koska Romania saa siitä valuuttaa.
Ottaako neuvosto tämän puheeksi Romanian kanssa käymässään vuoropuhelussa, joka liittyy siihen, että Romania on hakenut unionin jäsenyyttä?
- (PT) Arvoisan parlamentin jäsenen kysymys ilahduttaa minua ja käytänkin tilaisuutta hyväkseni selostamalla toimintaa, jota Portugali on aivan äsken puheenjohtajana tehnyt Romaniassa.
Sain tilaisuuden keskustella tästä kysymyksestä Romanian viranomaisten kanssa vähemmän kuin kymmenen päivää sitten, ei ainoastaan lapsikaupan ongelmasta, vaan myös mustalaisväestön ongelmista.
Romanian viranomaiset sanovat suhtautuvansa näihin ongelmiin mitä vakavimmin ja, sikäli kuin sain selville, ongelmat johtuvat heidän mielestään kulttuurin luomasta tilanteesta ja ne koskevat tiettyjä väestön osia.
Meistä Romanian viranomaisten päättäväinen halu ryhtyä hoitamaan tätä ongelmaa, vaikutti aidolta, varsinkin kun he tietävät sillä olevan konkreettisia seurauksia siihen nähden, kuinka 15 jäsenvaltiota suhtautuu heidän ehdokkuuteensa Euroopan unionissa.
kysymyksen nro 2 (H-0148/00):
Aihe: Perustamissopimuksen 6 ja 7 artikla Neuvosto ilmoitti 2. helmikuuta 2000 aikovansa tarkkailla Itävaltaa FPÖ:n hallitukseen tulon jälkeen perustamissopimuksen 6 ja 7 artiklan nojalla.
3. helmikuuta 2000 antamassaan päätöslauselmassa Euroopan parlamentti "kehottaa neuvostoa ja komissiota siinä tapauksessa, että jokin jäsenvaltio rikkoo vakavasti ja jatkuvasti Euroopan unionista tehdyn sopimuksen 6 artiklan 1 kohdassa mainittuja periaatteita, valmistautumaan 7 artiklan mukaisten toimien käynnistämiseen [...]".
Komissio vastasi kuitenkin kysymykseen H-0826/99, joka koski sitä, että ihmisoikeustuomioistuin on moittinut jäsenvaltioista eniten Italiaa oikeusjärjestelmän hitaudesta ja sen puutteellisesta toiminnasta ja sitä että Belgiassa pedofiilioikeudenkäynnit etenevät hitaasti ja tehottomasti, että "unionin tehtävänä ei ole puuttua jäsenvaltioiden oikeushallintoon", ja että "sen hallintoelimet tarvittaessa tutkivat tapaukset, joissa jokin jäsenvaltio on rikkonut vakavasti ja jatkuvasti perusoikeuksia" soveltamalla "Euroopan ihmisoikeustuomioistuimen ja EY:n tuomioistuimen aiemmin hyväksymiä perusteita ja periaatteita" ja että "tällä hetkellä ei ole käsiteltävänä yhtään tapausta, jossa jokin jäsenvaltio rikkoisi vakavasti ja jatkuvasti ihmisoikeuksia."
Onko neuvosto täysin varma siitä, että edellä mainitut esimerkit eivät ole perustamissopimuksen 6 artiklassa tarkoitettuja vakavia ja jatkuvia perusoikeuksien loukkaamistapauksia, ja mikäli on, millä perusteilla?
Jos vastaus on kielteinen, aikooko komissio käynnistää perustamissopimuksen 7 artiklan mukaiset toimenpiteet?
Arvoisa puhemies, tätä ongelmaa on käsitelty tänään tässä yhteydessä useaan kertaan.
Meidän on ymmärrettävä, että erityisesti Itävallan ongelma ja minulle välitetyssä kysymyksessä esitetty Italiaan ja Belgiaan liittyvä ongelma ovat niin sanoakseni aika kaukana Amsterdamin sopimuksen 6 ja 7 artiklan määräyksistä.
Amsterdamin sopimuksen 6 artikla - ja tämä on asia, joka on pakko sanoa, koska kyseessä ovat perussopimusten sisällön kannalta merkitykseltään keskeiset asiat - määrittelee, että unionin perusperiaatteita ovat vapaus, demokratia sekä ihmisoikeuksien ja perusvapauksien samoin kuin oikeusvaltion periaatteen kunnioittaminen.
Vaikka kaikki tiedämmekin, että Euroopan unioni ei ole Euroopan ihmisoikeussopimuksen allekirjoittaja, tuo samainen artikla vapauttaa meidät taakasta, kun siinä sanotaan, että Euroopan unioni kunnioittaa perusoikeuksia sellaisina kuin Euroopan ihmisoikeus- ja perusvapauksia koskeva yleissopimus ne takaa.
7 artiklassa - joka muuten on Portugalin aloite, jonka sain esitellä edellisen hallitustenvälisen kokouksen työryhmässä - on luotu erityinen menettelytapa - juuri tähän asiaan kysymyksessä viitataan - jäsenvaltion rankaisemiseksi silloin, kun se loukkaa törkeällä ja jatkuvalla tavalla joitakin edeltävässä artiklassa, 6 artiklassa ilmaistuja periaatteita.
Tämä rangaistus voi olla kyseisen jäsenvaltion oikeuksien lakkauttaminen unionin jäsenenä.
Tämä menettelytapa juontaa juurensa jo Spinelli-hankkeeseen liittyvään vuonna 1984 tehtyyn ehdotukseen ja se johtuu tarpeesta estää jäsenvaltiota rikkomasta demokratian periaatteita ja etenkin estää niitä turvautumasta keinoihin, jotka voivat olla oikeusvaltion periaatteen vastaisia.
Arvoisan parlamentin jäsen Olivier Dupuis'n kysymyksessään esittämät seikat eivät muodosta - se on sanottava - minkään Amsterdamin sopimuksen 6 artiklassa mainitun periaatteen rikkomusta.
Tähän artiklaan ei saa vedota perusteena millekään jäsenvaltioiden sisäiseen hallintoon puuttumiselle, ei varsinkaan oikeuden alalla.
Jonkin 6 artiklassa ilmoitetun periaatteen rikkomuksen on oltava sellainen - tämäkin on tärkeä kohta ja syy siihen, että mitään menettelytapaa ei ole käynnistetty - että neuvosto vahvistaa sen, kun kolmannes jäsenvaltioista on tehnyt siitä ehdotuksen tai komissio on tehnyt siitä aloitteen saatuaan parlamentilta myönteisen lausunnon.
No niin, kumpikaan näistä aloiteoikeuden omaavista viranomaiselimistä ei käynnistänyt tätä menettelyä eikä tilanteessa nähdäksemme ole mitään, mitä voisi valvoa tämän 7 artiklan nojalla.
Toisena päivänä tätä kuuta annetun neuvoston julkilausuman - sanon sen vielä kerran, koska minä itse sen ääneen täällä parlamentissa luin - laati neuvoston puhemiehistö, vaikkakin 14 jäsenvaltion nimissä, ja tämän julkilausuman ja sen Itävaltaan suhtautumista koskevien osien seuraukset sitovat tietenkin vain kahdenkeskisesti kutakin jäsenvaltiota.
Ne eivät sido neuvostoa eivätkä vaikuta vapaaseen ja normaaliin toimintaan niissä yhteisön toimielimissä, joihin Itävalta sivumennen sanoen osallistuu täysivaltaisesti.
Arvoisa ulkoasiainministeri, mielestäni selititte täsmällisesti ja täydellisesti 6 ja 7 artiklan teknisen puolen.
Siitä ei sen enempää. Täällä pitäisi ottaa käsiteltäväksi seuraava seikka: meillä on Eurooppa, joka on edistynyt suunnattomasti taloudessaan, yhteismarkkinoissaan, yhteisessä rahassaan, mutta vain vähän tai ei lainkaan turvallisuuden ja oikeuden alueilla.
Meillä on yhä turvallisuus- ja oikeuskehys, joka on lähes kokonaan kansallinen, ja sitä vastassa ovat selvästi ylikansalliset tositilanteet.
Joudumme jatkuvasti kohtaamaan tämän vastakkainasettelun etenkin lasten oikeuksien alueella, jossa eräisiin tapauksiin on kietoutunut useampikin maa ja jossa ei riitä, että oikeuden tuomioita jakavassa valtiossa ei uhreja virallisesti ilmoiteta, vaan heille ei myöskään anneta oikeusapua.
Arvoisa neuvoston puheenjohtaja, haluaisin erityisesti kiittää teitä siitä, että korostitte viime kyselytunnilla, että Itävallan ei ole todettu loukanneen millään tavalla 6 eikä 7 artiklaa ja että kyse on Itävallalle annetusta ennalta ehkäisevästä tuomiosta.
Kysymykseni koskee pääministerien tekemää väliaikaispäätöstä. Tässä on kyse kahdenvälisistä pakotteista, joista on päätetty ottamatta mukaan Euroopan valtioiden hallitusten ulkoministerejä ja parlamentteja.
Myös kaikki EU:n toimielimet syrjäytettiin ja niille ilmoitettiin jo tapahtuneet tosiasiat.
Esitän sen vuoksi kysymyksen: miten asiat tulevat kehittymään, jos jätämme nyt Itävallan tapauksen huomiotta?
Tuomitsevatko kansalliset pääministerit tulevaisuudessa Euroopan maita?
Riittääkö siihen kahdeksan äänen enemmistö vai tarvitaanko muunlaisia enemmistöjä?
Millä tavoin Eurooppa-neuvosto ja Euroopan unionin toimielimet menettävät silloin valtaa ja järjestelymahdollisuuksia?
Syntyykö tästä uusi kilpailu Euroopan toimielinten ja kansallisvaltioiden välille?
Arvoisa parlamentin jäsen Paulo Casaca, haluan sanoa teille, että en kaikesta huolimatta suhtaudu yhtä pessimistisesti tapaan, jolla Euroopan unioni on kehittänyt eettistä ulottuvuutta ja etenkin antanut käyttöön oikeudellisia mekanismeja uusien tilanteiden kohtaamiseksi, erityisesti sellaisten tilanteiden, joista mainitsin.
Minusta on tärkeää ottaa huomioon, että Amsterdamin sopimusta kehitettäessä on tehty siirtoja toimivallan osalta ja viiden seuraavan vuoden aikana tapahtuu toimivallan siirtoprosessi, jolla entinen kolmas pilari siirtyy unionin ensimmäiseksi pilariksi, ennen kaikkea viisumeita, siviililainsäädäntöyhteistyötä ja tulliyhteistyötä koskevissa asioissa.
Kolmanteen pilariin kuuluvat vielä rikosoikeudelliset yhteistyökysymykset ja poliisin yhteistyötä koskevat kysymykset, mutta teemme parhaillaan työtä luodaksemme Euroopan vapauteen, oikeuteen ja turvallisuuteen perustuvan alueen, jota varten toivomme komission voivan antaa meille vastauksen esittämällä scoreboardin (tulostaulun), josta saisimme käyttöömme ad hoc -toimenpiteiden luettelon.
Haluaisin toisaalta korostaa sitä, että käsiteltävänä oleva Euroopan unionin perusoikeuskirja saattaa hyvinkin olla näitä uusia ulottuvuuksia vahvistava tekijä ja osaltaan varmasti antaa Euroopan unionille entistä lujemman, juridisessa väittelyssä käyttökelpoisen periaatekokoelman, kuten jotkut meistä - etenkin neuvosto - toivoisivat.
Itävaltaa koskevan kysymyksen osalta toistan sen, mitä olen tähän saakka sanonut 6 ja 7 artiklan noudattamisesta Itävallan osalta. Oli hyvä kuulla arvoisan parlamentin jäsenen käyttävän ilmaisua ad hoc -päätös.
Aivan ilmeisesti se oli ad hoc -päätös, se oli 14 jäsenvaltion keskenään tekemä ad hoc -päätös niiden suhtautumisesta hallitukseen, ei tämän käyttäytymisen perusteella, vaan sen poliittisen kokoonpanon perusteella.
Aikaisemmassa keskustelussa sanoin jo, että tänään olemme kaikki itävaltalaisia Euroopan unionissa. Ja sanon sen uudelleen.
Olemme kaikki itävaltalaisia, koska unionin alue on yksi alue oikeuksien ja kansalaisuuden osalta ja minä haluan saada Itävallassa samat oikeudet kuin Itävallan kansalaisten on saatava minun maassani.
Siksi minua ei haluta olla sellaisen puolueen ohjattavana, joka käyttäytymisellään ja julistuksillaan ilmaisee rasismia ja muukalaisvihaa; niistä meillä on lupa hiukan huolestua.
Nämä huolenaiheet ilmaistaan tällä hetkellä kahdenkeskisellä poliittisella ulottuvuudella eikä Euroopan unionin tasolla, koska sillä tasolla olisi sijaa päätöksenteolle vain, jos Amsterdamin sopimuksen 6 ja 7 artiklan määräyksiä vastaan rikottaisiin. Joten, arvoisa parlamentin jäsen, meidän on vastaisuudessa arvioitava, missä määrin FPÖ:n käyttäytyminen irtaantuu sen entisestä aatteellisesta muotista, sillä tämä on oleellinen elementti.
FPÖ:n on tärkeää selittää, aikooko se pysyä niiden periaatteiden vankina, joihin sen aikaisemmat lausunnot sen liittivät, ja erityisesti tällaisia lausuntoja esittäneiden henkilöiden vankina, koska muussa tapauksessa en näe muuta mahdollisuutta kuin että muut jäsenvaltiot pitävät Itävallan hallituksen suhteen yllä entisenlaista varauksellisuutta kaikkine siitä koituvine seurauksineen.
Ja, kuten sanoin, vain kahdenkeskisissä asioissa.
Itävaltalaisilla on täysi oikeus pitää haluamansa hallitus. Meilläkin on täysi oikeus pitää mielipiteemme Itävallan hallituksesta.
Arvoisa neuvoston puheenjohtaja, sanoitte, että Itävallassa on vallassa puolue, joka on julkisuudessa esittänyt rasistisia kommentteja.
Meillä täällä Euroopan parlamentissa ihmiset puhuvat, eivät puolueet.
Vastauksessanne Dupuis'n kysymykseen vetositte siihen, että neljäntoista valtion ja hallitusten päämiesten yhdessä hyväksymät pakotteet ovat kahdenvälisiä luonteeltaan.
Voidaanko siis pakotteista myös luopua kahdenvälisesti eli voiko yksittäinen jäsenvaltio päättää lopettaa pakotteet ja siirtyä normaaliin päiväjärjestykseen?
Jos näin on, milloin neuvosto virallisesti päästää Itävallan kansalaiset tästä heidän demokraattisia oikeuksiaan loukkaavasta piinasta.
Pitääkö jokaisen jäsenvaltion yksitellen luopua pakotteista ennen kuin neuvosto tulee järkiinsä ja kumoaa tämän päätöksen?
Joko arvoisa parlamentin jäsen kuuli sanani huonosti tai sitten hän tulkitsi ne väärin.
En ole koskaan sanonut Itävallan hallituksen olleen rasistinen hallitus. Sen haluan tehdä hyvin selväksi.
Tunnen nykyisestä Itävallan hallituksesta henkilöitä, joiden kanssa työskentelin aikaisemmin ja joiden kanssa toivon voivani jatkaa työtä vastaisuudessakin, eikä heidän voi sanoa omaavan minkäänlaista rasistista aatemaailmaa.
Sanoin vain selvästi sen, että tähän hallitukseen kuuluu puolue, joiden johtajista eräät eivät vain tyytyneet antamaan äärimmäisen rasistisia ja muukalaisvihamielisiä lausuntoja, vaan myös ehdottivat (maan sisäisiä) lainsäädäntötoimenpiteitä, joiden sisältö oli aatteeltaan selvästi rasistinen.
Emmekä tähän päivään saakka ole vielä nähneet FPÖ:n antavan lausuntoa, jossa se kieltäisi tykkänään siteensä tällaisiin aatteisiin.
Toiseen esittämäänne kysymykseen vastaan: kyllä.
Jokainen maa voi irtaantua 14 maan kesken tehdystä sitoumuksesta.
Onhan kyseessä 14 vapaata maata. Ne ovat vapaasti tehneet päätöksen osoittaa kahdenkeskisestä näkökulmasta Itävallalle tyytymättömyytensä nyt valitun hallituksen kokoonpanoon, mutta kukin näistä maista voi koko ajan irtaantua tästä yhteisvastuusta.
Sama vapaus, joka toi ne eilen yhteen, voi saada ne huomenna eroamaan toisistaan, jos ne tulkitsevat Itävallan tilanteen kehittymisen toisin.
Toisaalta arvoisa parlamentin jäsen kysyi, koska neuvosto päästää Itävallan irti tästä painostuksesta.
Ensiksikin tästä asiasta ei ole olemassa mitään neuvoston päätöstä.
Kuten sanoin, meitä on 14 maata.
Eikä tämä kysymys kuulu Euroopan unionin piiriin.
Haluaisin tehdä selväsi, että Itävalta on osallistunut kaikkeen Euroopan unionin toimielinten viralliseen toimintaan täysipainoisesti ja kokonaisvaltaisesti ja tulee yhä näin osallistumaan.
Arvoisa parlamentin jäsen, ei ole oikein vaatia, että jotkut Euroopan unionin hallitusten jäsenet tuntisivat olonsa tyytyväiseksi joutuessaan istumaan sellaisten henkilöiden vierellä, joita he pitävät menneistä ajoista selvästi muistuttavien aatteiden kannattajina ja jotka herättävät henkiin vanhan Euroopan haamuja.
Tämä on jokaisen oman suhtautumisen ongelma.
Minä en halua istuutua fasistien viereen.
kysymyksen nro 3 (H-0151/00):
Aihe: Energiaa vastineeksi demokratiasta -aloite ja Jugoslavian liittotasavalta Kuluva talvi on ollut yksi viime vuosikymmenten raskaimmista talvista, koska se on koetellut ankarasti monia Euroopan maita.
Kovia kokeneiden maiden joukossa on myös Jugoslavian liittotasavalta, joka on lisäksi julistettu polttoaineiden kauppasaartoon, minkä seurauksena sairaaloita ja kouluja ei lämmitetä, ja ne ovat joutuneet lykkäämään tai rajoittamaan toimintaansa.
Joissakin tapauksissa polttoaineen puute on aiheuttanut ihmishenkien menetyksiä.
Kun otetaan huomioon, että kauppasaarto ja ankara talvi jatkuvat edelleen, aikooko neuvosto ryhtyä toimiin, jotta Energiaa vastineeksi demokratiasta -aloitetta laajennettaisiin niin pian kuin mahdollista siten, että se kattaisi myös sairaaloiden ja koulujen tarpeet?
Arvoisa puhemies, kuten tiedämme, Jugoslavian liittotasavaltaa koskevien energiatoimitusten sanktioiden puitteissa päätettiin, neuvostossa käydyn keskustelun jälkeen syntyneen ehdotuksen pohjalta, edistää joitakin poikkeustoimia demokraattisten voimien valvomien kuntien osalta.
Tällä toimella oli tarkoitus viestittää demokraattisille voimille annettavaa tukea ja kannustaa nimenomaan niitä voimia, jotka Jugoslavian tasavallassa heitä jatkuvasti kohtaavista vastoinkäymisistä huolimatta ponnistelevat pitääkseen yllä käytöstä ja suhtautumista, joka johdonmukaisesti puolustaa demokraattisia oikeuksia ja vastaa parhaiten Jugoslavian kansan etuja.
Tämä ohjelma aloitettiin kahden opposition johtaman kunnan kanssa.
Myöhemmin Euroopan unioni päätti useiden jäsenvaltioiden ehdotuksesta laajentaa samaa järjestelmää viiteen muuhun kuntaan.
Kyseessä on mutkikas menettely, josta aiheutuu suuria ja raskaita kustannuksia talousarvioon; komissio onkin tässä asiassa ponnistellut kovasti yrittäessään löytää varoja tämän toiminnan laajentamiseen.
Toivottavasti Serbian demokraattiset voimat kykenevät ymmärtämään tämän Euroopan unionin antaman merkin.
Olemme hyvin pahoillamme siitä, että Jugoslaviaa vastaan kohdistuva energiatoimitusten sanktiojärjestelmä on pidettävä voimassa, mutta se on osa sitä toimenpidekokonaisuutta, jonka katsottiin voivan aiheuttaa paineita hallitusta kohtaan ja erityisesti olevan keino kohdistaa painostusta sitä tapaa vastaan, jolla Miloeviæ tuota maata hallitsee.
Aivan ilmeisesti se kohdistuu siviiliväestöön. Tiedämme sen.
Mutta meidän on ymmärrettävä, että Jugoslavian poliittinen tilanne ja tapa, jolla Miloeviæ yhä käyttäytyy kansainvälisellä tasolla, oikeuttaa neuvoston yksimielisen kannan mukaan tällaisten sanktioiden jatkamisen.
Olemme todistamassa sitä, että likaisessa sodassa Jugoslaviaa ja sen kansaa vastaan kun valmistellaan nopeassa tahdissa uutta erää, ja se, mitä Kosovon ulkopuolella näinä päivänä tapahtuu, todistaa tämän.
Toisaalta, kuten tänään kuulimme, paljon puhuttu energiaa demokratian vastineeksi -aloite ei ole muuta kuin NATOn ja Euroopan parlamentin barbaarimaista kiristystä Jugoslavian kansaa kohtaan, jotta se saataisiin pakotettua uuteen maailmanjärjestykseen, täyteen alamaisuuteen.
Kysymys kuuluu, onko kansalla oikeus määrätä omasta kohtalostaan, valita oma hallituksensa.
Myös Jugoslaviassa kansa on tehnyt demokraattisen päätöksen, sillä on hallitus ja presidentti.
Näin on riippumatta siitä, miellyttääkö se meitä!
Kuinka voimme luonnehtia sitä logiikkaa, että jotta voitaisiin rangaista erään kansan väitettyä sortajaa, on rangaistava hänen väitettyjä uhrejaan?
Arvoisa puhemies, tätä ovat tarkoittaneet barbaarimaiset pommitukset, tätä tarkoittaa Jugoslavian polttoainesulku.
Kyseessä on poliittisen kansanmurhan vahvistaminen sellaista kansaa vastaan, joka ei hyväksy valintoja, joihin Yhdysvallat, NATO ja Euroopan unioni haluavat sen pakottaa.
Kysymys kuuluu: koska kylmyys on jo nyt aiheuttanut monia kuolonuhreja, lopetetaanko polttoainesulku ja annetaanko Jugoslavian kansan vapaasti päättää omasta kohtalostaan?
- (PT) Arvoisa puhemies, en voi mitään sille, että minusta kuulostaa oudolta sana joukkomurha, kun sitä käytetään Jugoslavian hallitusta vastaan suunnatusta toimesta, samaa hallitusta, joka pani Kosovossa toimeen juuri tämän saman käyttäytymismallin mukaisia toimia.
En myöskään malta olla palauttamatta mieliin, että tämä sama hallitus sai menneisyydessä aikaan lukemattomia Bosniaa ja Hertsegovinaa ja Kroatiaa horjuttaneita tilanteita ja se on järjestelmällisesti aiheuttanut epävakautta koko alueella.
Ymmärrän täysin sen, mitä arvoisa parlamentin jäsen sanoi kunkin kansan tarpeesta kyetä päättämään itse kohtalostaan, vain sitähän mekin haluamme.
Mutta haluamme sen merkitsevän myös vapaita tiedotusvälineitä, täyttä sananvapautta opposition tiedotusvälineissä, kokonaisvaltaista ja täyttä oikeutta nauttia oikeuksista, vapauksista, ja yksilönsuojasta, oikeusvaltion periaatteesta ja toimielinten täydellisestä avoimuudesta.
Jos arvoisa parlamentin jäsen näkee näitä piirteitä Serbiassa, se selittää kaiken.
Kysymys nro 4 (H-0155/00):
Aihe: Kuolemaan tuomitut Euroopan unionin kansalaiset Neuvosto ei ole vastannut kysymykseen nro P-2697/99 ja rikkoo täten Euroopan parlamentin työjärjestyksessä vahvistettuja määräaikoja.
Tietääkö neuvosto muualla maailmassa kuolemaan tuomittujen Euroopan unionin jäsenvaltioiden kansalaisten määrän, henkilöllisyyden, juridisen tilanteen, vangitsemisolosuhteet, henkilökohtaisen tilanteen ja perhetilanteen?
Onko näistä henkilöistä tehty luetteloa ja voidaanko se toimittaa minulle ja Euroopan parlamentille? Jos neuvostolla ei ole näitä tietoja, eikö se katso, että olisi tarpeen ryhtyä toimiin näiden tapausten järjestelmällistä valvontaa varten?
Mitä toimia se pitää sopivina tämän tiedon puutteen poistamiseksi?
. (PT) Arvoisan parlamentin jäsenen tekemä kysymys on hyvin tärkeä, mutta minun on tunnustettava, että neuvostolla ei ole käytettävissään tietoja kolmansissa maissa kuolemantuomion saaneiden unionin kansalaisten määrästä.
Meneillään on nyt kuitenkin - tämän haluan tehdä selväksi - jäsenvaltioiden konsulien yhteistoimin tekemä työ jäsenvaltioiden kolmansissa maissa olevien kansalaisten etujen ja kansalaisoikeuksien valvomiseksi ja turvaamiseksi, etenkin silloin kun he voivat saada kuolemantuomion.
Tässä tarkoituksessa, aina kun jäsenvaltion kansalaista uhkaa kuolemantuomio kolmannessa maassa, on nyt olemassa yhteistoimintamenettely, jonka kautta näissä maissa olevat lähetystöt voivat ryhtyä yhteisiin ja yhtenäisesti hoidettuihin, näiden maiden hallituksille suunnattuihin toimenpiteisiin (démarches).
Tähän jäsenvaltioiden lähetystöjen yhteistyöhön kuuluu myös se, että ne jakavat keskenään tietoja kansalaisista, joita kuolemantuomio saattaa uhata.
Niinpä lyhyen ajan kuluessa onkin uskoakseni mahdollista vastata tarkasti tähän kysymykseen ja saada etenkin tarkkaa ja ajankohtaista tietoa asiasta, joskin se tietysti riippuu siitä, kuinka tämä Euroopan unionin parhaillaan vakiintumassa oleva konsulaattien yhteistyö kehittyy.
Arvoisa neuvoston puheenjohtaja, kiitän teitä sanoistanne mutta en niiden sisällöstä.
Tarkoita, että kiitän teitä ilmaisemastanne huolesta mutta - toistan - en antamienne tietojen sisällöstä.
Aikaa on kyllä ollut, koska esitin neuvostolle kolme kuukautta sitten tämän kysymyksen, johon se ei kuitenkaan vastannut kirjallisesti.
Se ei vastannut siihen sovitussa määräajassa, vaan se vastaa siihen nyt suullisesti kaksi kuukautta myöhässä.
Ettekö ole sitä mieltä, arvoisa neuvoston puheenjohtaja, että muualla maailmassa kuolemaan tuomituista Euroopan kansalaisista tehtävä luettelo olisi erittäin hyödyllinen väline, jolla puolustaisimme oikeutta elämään ja jolla Euroopan unionin poliittiset toimielimet puolustaisivat oikeutta elämään?
Ettekö ole sitä mieltä, että on jokseenkin vaikea hyväksyä, että Euroopan kaltainen taloudellinen ja poliittinen mahti, joka pystyy rakentamaan satelliitteja, lähettämään ihmisiä kuuhun ja ottamaan käyttöön yhtenäisvaluutan - siis todellakin merkittävä mahti - ei pysty selvittämään, kuinka monta Euroopan kansalaista on tuomittu kuolemaan muualla maailmassa?
Ettekö ole sitä mieltä, että Euroopan kansalaisten on jokseenkin vaikea ymmärtää sitä?
Tiedän, että tarvitsemme jäsenvaltioiden sitoumusta, mutta ettekö ole sitä mieltä, että tarvitsemme ennen kaikkea poliittista tahtoa, jota en toistaiseksi ole löytänyt mistään?
- (PT) Arvoisa parlamentin jäsen teki kaksi kysymystä: ensimmäinen koskee neuvoston antamaa vastausta ja vastausaikaa.
Tästä asiasta, kuten tiedetään, on tehty menettelytapakysymys, joka koskee Euroopan parlamentin yksipuolisesti päättämiä määräaikoja.
Neuvosto ei ole osallistunut määräaikojen hyväksymiseen, se ei ole niitä koskaan hyväksynyt ja siksi neuvoston kanta on viitata järjestelmällisesti tähän seikkaan.
Kysymykseenne haluan vastata sanomalla, että myönnän teidän olevan aivan oikeassa, tämä on yksi niistä kysymyksistä, joka on pikaisesti otettava mukaan tätä toimialaa koskevaan toimintaohjelmaan.
Sanoissanne on järkeä.
Itse asiassa on tärkeää, että Euroopan unioni, joka - kuten sanoitte - on suurvalta ja joka luo useita välineitä ja mekanismeja itsensä vahvistamiseksi, kykenisi asianmukaisesti suojelemaan kansalaistensa oikeuksia ulkomailla.
Varmaan myös ymmärtänette, että konsulien yhteistyö Euroopan unionissa on tuore käytäntö.
Järjestelmällisiä malleja konsulien yhteistyön niveltämiseksi yhteen ja yhteisiä malleja konsulitoimintojen yhtenäistämiseksi on kehitelty viime vuosina.
Otaksun aikataulun viivästyneen ja uskoakseni te olette itse asiassa aivan oikeassa, joten painostus neuvostoa kohtaan tässä asiassa on nähdäkseni paikallaan.
Haluaisin lisätä, että olen samaa mieltä jäsen Rosa Díezin kanssa ja voin olla samaa mieltä myös siitä, että Euroopan unioni pystyy lähettämään ihmisen kuuhun, mutta toistaiseksi se ei ole vielä tehnyt sitä.
Tätä haastetta ei ole vielä toteutettu, mutta ymmärrän, mikä oli toteamuksenne tarkoitus.
Kysymys nro 5 (H-0158/00):
Aihe: Parlamentti ja Euratom Aikooko neuvosto esittää parlamentille yleisen lausuntopyynnön kansainvälisistä sopimuksista, jotka tehdään Euratomin perustamissopimuksen nojalla ja osallistua siten KEDO-menettelyyn, josta on sovittu komission ja parlamentin välillä vuonna 1998? Jos ei aio, niin aikooko neuvosto esittää lausuntopyynnön jokaisessa yksittäisessä tilanteessa ja ainakin tällä hetkellä pöydällä olevasta Ukrainan sopimuksesta sekä Yhdysvaltojen ja Euratomin välisestä valmisteilla olevasta fuusiosopimuksesta?
Onko neuvosto valmis virallistamaan KEDO-menettelyn muuttamalla Euratomin perustamissopimusta hallitustenvälisessä konferenssissa, tai ainakin tekemään siitä yhteisön sisäisen kolmenvälisen Euratom-sopimuksen, jolla korvattaisiin Euratomin perustamissopimuksessa olevaa demokratiavajetta?
Onko neuvosto samaa mieltä siitä, että koska parlamentti on toinen talousarviosta päättävä viranomainen, sitä olisi kuultava etukäteen Euratom-lainasta Ukrainan ydinreaktoreille (k2/r4)? Eikö näin tulisi neuvoston mielestä tehdä, kun huomioidaan tapahtuneet vaaratilanteet Khmelnitskyn ja Rivnen ydinvoimaloissa, kuin myös vähentynyt sähköntuotanto ja -kulutus sekä pysähdyksissä oleva energiamarkkinoiden uudistaminen, minkä vuoksi kyseisen lainan mielekkyys ja sen takaisin maksaminen on vieläkin kyseenalaisempaa?
. (PT) Arvoisa puhemies, Euroopan atomienergiayhteisöstä (Euratom) tehdyn sopimuksen 101 artikla on oikeusperusta ydinenergia-alan kansainvälisille sopimuksille, kuten sopimukselle Euroopan atomienergiayhteisön liittymisestä Korean niemimaan energia-alan kehittämisestä tehtyyn sopimukseen "KEDOon".
Tässä artiklassa määrätään, että komissio neuvottelee kolmansien maiden kanssa tehtävät sopimukset tai yleissopimukset neuvoston säätämien direktiivien mukaisesti ja komissio saattaa ne päätökseen määräenemmistöllä päätöksensä tekevän neuvoston suostumuksella.
Neuvoston on kunnioitettava ja noudatettava Euratomista tehtyyn sopimukseen liittyviä määräyksiä, joissa ei vaadita näissä asioissa - tämä on perussopimuksia koskeva tosiasia - Euroopan parlamentin kuulemista.
Muistettakoon, että neuvostolla ei toimielimenä ole toimivaltaa ryhtyä mitenkään muuttamaan sopimusta, kuten luonnollista onkin, joten tämänlaatuinen kysymys voidaan ottaa esille vain hallitustenvälisessä kokouksessa.
Sen valmistelutyöryhmän puheenjohtajana otan mielelläni huomioon tämänkin hallitustenväliselle kokoukselle esitettävän pyynnön.
Näihin Ukrainassa sijaitsevia ydinvoimaloita koskeviin kysymyksiin, ydinvoimaloita joiden nimet - Hmelnytskyi ja Rivne - hädin tuskin pystyn ääntämään, vastaan, että komission toimivaltaan kuuluu esittää ydinvoimaloita koskevia teknisiä arviointeja, joiden pohjalta päätetään niiden ylläpidosta tai sulkemisesta.
Neuvosto hyväksyi maaliskuussa 1994 päätöksen, jolla komissio valtuutetaan ottamaan peräti 1 100 miljoonan euron summaan asti ulottuvia EURATOM-lainoja, joilla on tarkoitus tukea eräiden kolmansien maiden ydinvoimaloiden tehokkuuden ja turvallisuuden kohentamista.
Tähän saakka vain ainutkaan kolmas maa ei ole käyttänyt tätä tilaisuutta hyväkseen.
Tämäkin menettely perustui muuten Euratomista tehtyyn sopimukseen eikä sekään siis edellyttänyt Euroopan parlamentin kuulemista.
Lopuksi sanoisin, että esitetyt kysymykset koskevat hyvin hienovaraista ongelmakenttää, jota on - kuten tiedämme - nostettu esiin tässä edustajainhuoneessa viime vuosina parlamentin toimivallan lisäämiseksi, ja tätä varten parlamentti on käyttänyt omaa budjettivaltaansa lainmukaisena painostuskeinona.
Erityisesti KEDOn tapauksesta puhuakseni, muistuttaisiin mieliin, että parlamentti jäädytti vuonna 1998 sille tuota vuotta varten varatut rahavarat ja tästä tilanteesta päästiin selville vesille vasta komission kanssa sovitulla kompromissilla, jossa tämä toimielin lupasi antaa parlamentille joka vuoden alussa tiedonannon neuvoteltavina olevista EURATOM-sopimuksista, jota parlamentti voisi tarkastella niitä.
Kiitos, arvoisa ministeri.
Jatkaisin HVK:hon liittyvästä kysymyksestä sen verran, että parlamentti todennäköisesti pyytää toimielinuudistusten ja erityisesti päätöksentekomenettelyjä koskevan osaston yhteydessä, että se voisi antaa puoltavan lausunnon kansainvälisistä sopimuksista ja osallistua yhteispäätökseen muissa asioissa.
Miten siis arvelette näiden keskustelujen etenevän HVK:ssa?
- (PT) Arvoisa parlamentin jäsen, lainsäädännössä käytettävän yhteispäätösmenettelyn laajentaminen on asia, josta on keskusteltu hallitustenvälisessä kokouksessa ja siitä on muuten esitetty, kuten tiedätte, monien jäsenvaltioiden tukema entistä radikaalimpi perinteinen kanta, jonka mukaan kaikki neuvoston määräenemmistöllä tekemät lainsäädäntöpäätökset olisi alistettava Euroopan parlamentin yhteispäätösmenettelyyn.
Tämä kanta on saanut osakseen innostuneen vastaanoton hallitustenvälisessä kokouksessa, mutta siellä on kuitenkin toisia jäsenvaltioita, jotka yhteispäätösmenettelyyn alistettavien asioiden osalta puolustavat tapauskohtaista tarkastelua jopa lainsäädäntöasioissa.
Kansainvälisten sopimusten ratifiointia koskeva asia minulla oli jo tilaisuus ottaa esille hallitustenvälisessä kokouksessa ja asian ensimmäisessä käsittelyssä tämä Euroopan parlamentin esittämä vaatimus ja samalla sen perinteinen kanta ei saanut osakseen mitenkään innostunutta vastaanottoa jäsenvaltioiden keskuudessa; sen vuoksi, koska tätä asiaa ei vielä ole vedetty pois esityslistalta sen takia, että kaikki nämä asiat pidetään esityslistalla kokouksen päätökseen saakka, asia ei meistä tässä vaiheessa näytä pääsevän edistymään merkittävästi.
Mutta älkäämme vielä päättäkö vuoropuhelua tämän asian osalta Euroopan parlamentin kanssa.
Ensi tiistaina minulla on tapaaminen institutionaalisten asioiden valiokunnassa, missä varmasti keskustelen tästä asiasta ja selitän hiukan yksityiskohtaisemmin, kuinka hallitustenvälisen kokouksen valmistelutyöryhmä aikoo käsitellä tällaisia asioita ja etenkin Euroopan parlamentin vaatimusten ja ehdotusten luetteloa, jonka toivomme monipuolistuvan 23. päivänä äänestykseen tulevalla päätöslauselmalla.
Kysymys nro 6 (H-0160/00):
Aihe: Fasistisen sodan uhreille maksettavat korvaukset Useat Kreikan tuomioistuimet ovat päätöksillään vahvistaneet natsihallinnon uhreiksi joutuneiden Kreikan kansalaisten oikeuden vahingonkorvauksiin, mutta tämä kysymys on edelleen ratkaisematta, koska Saksa ei ole maksanut Kreikalle kuuluvia sotakorvauksia eikä miehityslainaa, jonka se pakotti Kreikan Pankin myöntämään vuonna 1943.
Aikooko neuvosto tehdä aloitteen fasistisen sodan uhreille kuuluvien vahingonkorvausten maksamiseksi ja miehityslainojen palauttamiseksi, kun otetaan huomioon Saksan äskettäin allekirjoittama sopimus saksalaisten teollisuusyritysten pakkotyöläisille maksettavista 10 miljardin markan korvauksista ja se, että Saksan yhdentymisen jälkeen Saksan esittämä muodollinen selitys edellä mainittujen oikeutettujen ja perusteltujen vaatimusten täyttämisestä ei ole enää voimassa?
neuvosto. Hyvä jäsen, tähän kysymykseen on erittäin helppo vastata: kysymys ei kuulu neuvoston toimialaan, vaan Kreikan ja Saksan kahdenvälisten suhteiden piiriin.
Siksi neuvosto ei voi ryhtyä mihinkään toimiin asian hyväksi, ei etenkään senkaltaisiin, joita te suosittelette.
Arvoisa puhemies, sallinette, että pidän arvoisan neuvoston puheenjohtajan vastausta Pontius Pilatuksen vastauksena.
Mikä on asianlaita?
Miehitysvuosina saksalainen miehityshallitus pakotti kreikkalaisen miehityshallituksen antamaan sille lainan, joka nykyisin korkojen ja inflaation kera nousee noin 25 miljardiin dollariin.
Tämä on kuittaamaton laina, tämä on velka.
Jotta siis käsittäisimme asian, kyse on maksuista kahden Euroopan unionin jäsenvaltion välillä, eikä neuvosto voi sulkea silmiään siltä ilmeiseltä tosiseikalta, että Saksa kieltäytyy vastaamasta velvoitteisiinsa.
Itse se perii antamansa lainat viimeistä penniä myöten.
Toinen asia on Saksan miehitysjoukkojen Kreikalle aiheuttamat valtavat tuhot.
Nämä tuhot nousevat noin 40 miljardiin dollariin.
Saksa on maksanut muille maille, mutta ei Kreikalle.
Miksi?
Tietysti myös Kreikan hallituksilla on oma vastuunsa, mutta joskus nämä asiat pitää ratkaista.
Toisinaan Saksa on tunnustanut velvoitteensa, mutta erilaisilla verukkeilla se on kieltäytynyt maksamasta.
Nyt myös tekosyyt ovat loppuneet, joten Saksa on velvollinen maksamaan, eikä neuvosto voi pestä käsiään.
Mielestäni neuvoston puheenjohtajan vastausta ei voida hyväksyä.
. (PT) Haluaisin selittää arvoisalle parlamentin jäsenelle, että neuvosto on kokonaan käytettävissä, jotta tähän asiaan puututaan, kunhan arvoisa parlamentin jäsen vain selittää meille, minkä oikeusperustan nojalla se voidaan tehdä sopimuksia ajatellen.
Kysymys nro 7 (H-0162/00):
Aihe: Eurooppalaisen elokuvatuotannon tukeminen Eurooppalaiset elokuvat ovat erittäin tärkeitä eri maiden (ja myös koko Euroopan) kulttuurin monimuotoisuuden ja kulttuuriperinnön kannalta.
Ruotsissa esitettävistä elokuvista kuitenkin 80 ­ 90 prosenttia on amerikkalaisia.
Tällä hetkellä EU:ssa hyväksytään 50 prosentin valtion tuki elokuvatuotannolle.
Saatujen tietojen mukaan komissiossa keskustellaan valtion tuen enimmäisrajan laskemisesta, eli kulttuuritukea koskevan poikkeuksen alentamisesta enintään 30 prosenttiin.
Tällainen toimenpide uhkaisi eurooppalaista elokuvatuotantoa, joka on kustannuksiltaan kallista ja johon etenkin pienissä maissa liittyy suuria kaupallisia riskejä.
Yhtyykö neuvosto näkemykseen, jonka mukaan valtion tuki on tärkeää eurooppalaisen kulttuurin edistämiseksi?
Katsooko neuvosto, että monipuolisen eurooppalaisen elokuvatuotannon edistäminen on tärkeää?
. (PT) Arvoisa puhemies, mitä tulee tähän arvoisan parlamentin jäsenen tekemään erittäin tärkeään kysymykseen, meidän tiedossamme ei ole, että komissio aikoisi supistaa valtiontukia tällä alueella.
Sen lisäksi neuvoston tiedossa on, että komissio aikoo käydä jäsenvaltioiden kanssa keskusteluja tästä samasta aiheesta.
Haluaisin tehdä selväksi sen, että tällainen tuki kuuluu kansallisten toimintasuunnitelmien puitteissa jäsenvaltioiden toimivallan ja vastuukysymysten piiriin, tietyissä lainmukaisissa perustamissopimuksen asettamissa rajoissa.
Toisaalta on ennakoitavissa, että nykyisessä MEDIA-II -ohjelmassa ja tulevassa MEDIA-PLUS -ohjelmassa myönnetään lisää taloudellista tukea eurooppalaisen elokuvan aseman vahvistamiseen, ja tämä onkin se keskeinen toimintalinja, jota Euroopan unionin on noudattanut kulttuurinsa moni-ilmeisyyden ylläpitämiseksi ja suojelemiseksi; se on sivumennen sanoen omaksunut sen osaksi niitä suuntaviivoja, joista se on muodostanut Maailman kauppajärjestön kanssa käymissään neuvotteluissa noudattamansa kannan erityisesti audiovisuaalisen alan asioissa.
Haluan kiittää neuvoston edustajaa vastauksesta.
Haluan ensiksi sanoa, että esimerkiksi autojen tai kuorma-autojen tuottaminen eroaa valtavasti elokuvien tuottamisesta.
Tiedämme, että elokuvatuotanto on riippuvainen tuista, koska se on kulttuurin ja kaupallisen tuotannon sekoitus.
Tiedämme myös sen, että eurooppalaisen elokuvateollisuuden, erityisesti pienillä kielillä elokuvia tuottavan elokuvateollisuuden, on vaikea tuottaa niin paljon elokuvia kuin olisi toivottavaa.
Sen vuoksi sekä kansallinen että eurooppalainen tukielokuvatuotannolle on erittäin tärkeää, ja tärkeää on myös mahdollisuus, jonka mukaan jatkossakin käytäntönä on se, että 50 prosentin valtion tuki elokuvatuotannolle hyväksytään.
Haluaisin kuitenkin kysyä neuvoston edustajalta, eikö hänen mielestään ole tärkeää, että voimme tämän käytännön avulla antaa 50 prosentin valtion tukea pienillä kielillä tuotettavalle eurooppalaiselle elokuvatuotannolle.
Arvoisa parlamentin jäsen, ymmärrätte varmaan minun olevan erityisen herkkä mieliin palauttamallenne unionin pieniä jäsenvaltioita koskevalle tilanteelle.
Kyseessä on myös meitä huolestuttava asia.
Aivan ilmeisesti kaikki unionin jäsenvaltiot hyväksyttiin menneisyydessä jäseniksi Euroopan unionin kulttuurillisen moni-ilmeisyyden erityislaatuisuuden nojalla ja siksi, että meidän on välttämättä turvattava tälle erityislaatuisuudelle asema, joka on enemmän kuin pelkkä elokuvateollisuuden taloudellinen tulkinta, meidän on pidettävä yllä elokuvateollisuuden lajien erityistukimuotoja.
Toivottavasti nämä tukimuodot voidaan yhä säilyttää ja toivottavasti niistä voi jopa tulla täysin yhteensopivia Maailman kauppajärjestön uusien sääntöjen kanssa, nimenomaan uudella, ennen pitkää alkavalla neuvottelukierroksella.
Tällä hetkellä yhteisön myöntämä rahoitustuki on korkeintaan 50 prosenttia kunkin hankkeen kokonaiskustannuksista, mutta tämä osuus voi yltää jopa 60 prosenttiin ohjelmassa määrätyissä erityistapauksissa.
Tiedossamme ei nyt ole pienintäkään merkkiä siitä, että komissio harkitsisi tuen vähentämistä, puhumattakaan niin suurista summista ja prosenttimääristä, joihin arvoisa parlamentin jäsen viittasi.
Kysymys nro 8 (H-0166/00):
Aihe: Tiedottaminen kansalaisille Aikooko neuvosto laatia luettelon sallituista puolueista, joita kansalaiset voivat turvallisin mielin äänestää pelkäämättä, että heidän maansa joutuu häpeäpaaluun?
Arvoisa puhemies, unionin tehtäviin ei tietenkään kuulu puuttuminen jäsenvaltioiden perustuslaillisen järjestyksen mukaiseen menettelyyn eikä sen asiana ole myöskään laatia niin sanottua luvallisten äänestettävien puolueiden luetteloa.
Jos astuisimme tälle kentälle, joutuisimme itse asiassa vaaralliselle maaperälle.
Tämä ei tarkoita sitä, etteikö esitetyn kysymyksen takana piilisi jonkin verran poliittista järkeä: useissa maissa, esimerkiksi minun maassani, natsi- tai fasistipuolue ei saa kirjoittautua puolueeksi perustuslakituomioistuimessa.
Eikä sitä sen vuoksi voida myöskään hyväksyä lailliseksi puolueeksi toimimaan demokraattisessa elämässä.
Muilla mailla on toisenlaisia järjestelmiä ja ne ovat yhtä kunnioitettavia kuin oman maani järjestelmä.
Meidän on nähtävä se, että laajennettuun yhteisön piiriin tullessamme mikään demokraattisten oikeuksien alueella yhdessä maassa vallitseva tilanne ei ole samantekevä muille maille ja niiden kansalaisille.
Olemme kaikki Euroopan kansalaisia ja olemme kaikki kansalaisia Euroopassa, jonka politiikkaa ohjaa joukko perusperiaatteita.
Jos näitä periaatteita loukataan, meillä on oikeus ja velvollisuus antaa varoitushuuto.
No niin, toivottavasti suotavien ja epäsuotavien puolueiden luetteloita ei koskaan tule Euroopan unionin piiriin.
Aivan, mutta ongelmahan on se, että juuri siitä tässä on kyse.
Koska Itävallan Klagenfurtin maaherra on antanut lausunnon, jota te vihaatte yhtä paljon kuin minä, olette rangaissut valtiota pakotteilla, ja olette rangaissut kansaa pakotteilla, myös heitä, jotka äänestivät kyseistä puoluetta vastaan, ilman että olette tarkentanut, mistä syystä näin on tehty.
Tähän saakka olette rangaissut vain mielipiteistä, ette teoista.
Jos kyse olisi teoista, Tanskaa olisi ehkä pitänyt rangaista siitä maahanmuuttokiellosta, jota FPÖ-puolue ei onnistunut toteuttamaan.
Olette siis rangaissut mielipiteistä, ette teoista.
Haluaisinkin tietää, että kun äänestän seuraavan kerran, ehdottavatko Portugali ja muut valtiot - neuvoston ulkopuolella - pakotteita maatani vastaan, jos esimerkiksi nykyiseen hallitukseen hyväksytään ministereitä Socialistisk Folkeparti -puolueesta tai Enhedslisten-puolueesta, jotka kummatkin vastustavat talous- ja rahaliittoa, tai vastustetaanko Venstre-puolueen Fogh Rasmussenin nimeämää hallitusta, jos hän haluaa tehdä yhteistyötä Dansk Folkparti -puolueen kanssa, jota on monessa lehdessä kuvattu Itävallan FPÖ-puoluetta vastaavaksi puolueeksi.
Se olisi hyödyllistä kuluttajavalistusta. Saattaahan kuitenkin olla, että kadumme 14 pääministerin tekoa.
Arvoisa parlamentin jäsen tietää varmasti, mitä sanoin aikaisemmissa vastauksissani: Itävallan erityistapauksessa, minkä tiesin olevan kysymyksenne taustalla, emme työskentele yhteisön puitteissa, vaan noudatamme kahdenkeskisten suhteiden menettelyä.
Eräiden jäsenvaltioiden Itävallan hallitukseen omaksuma asenne johtui Itävallan uuden hallituksen luonteen kielteisestä tulkinnasta, mikä ei vaikuta yhteisökehykseen.
Emme työskentele tässä asiassa neuvoston tasolla, Euroopan unioni ei ole ryhtynyt mihinkään Itävaltaa syrjiviin toimenpiteisiin.
14 jäsenvaltiota päätti vapaasti osoittaa Itävallan viranomaisille vastenmielisyytensä heidän tekemänsä hallituksen mallia kohtaan, erityisesti koska siihen kuuluu puolue, joka ajaa tai ajoi - emme ymmärrä selvästi, milloin menneisyys lakkaa ja nykyisyys alkaa FPÖ:n lausunnoissa - jotakin aatetta ja tapaa tulkita eurooppalaisia arvoja.
Mutta arvoisa parlamentin jäsen ei saa sotkea toisiinsa talous- ja rahaliittoa ja natsihallintoa, kyllä ne sentään ovat kaksi hiukan eri asiaa.
Totta kai kaikilla puolueilla on täysi oikeus vastustaa talous- ja rahaliittoa, Schengenin sopimusta tai mitä muuta tahansa, jopa Euroopan unionia.
Kuten tiedetään, on olemassa Euroopan unionia vastustavia puolueita, mutta edes sen vuoksi niitä ei suljeta demokraattisen piirin ulkopuolelle.
Tosiasiassa on puolueita - ja tämän arvoisa parlamentin jäsen tietää yhtä hyvin kuin minäkin - joiden ajamat aatteet asettavat kyseenalaisiksi itse järjestelmämme ja loukkaavat niitä Euroopan unionin oleellisen ytimen muodostavia arvoja, jotka pohjimmaltaan ovat peruste koko Euroopan unionin perustamiselle.
Sen vuoksi, arvoisa parlamentin jäsen, jotkut hallitukset voivat tietenkin tuntea tiettyä pahoinvointia.
Tämä pahoinvointi ilmenee vain kahdenkeskisissä suhteissa.
Älkäämme sotkeko yhteisön ulottuvuutta kahdenkeskiseen ulottuvuuteen.
Kysymys nro 9 (H-0169/00):
Aihe: Lainsäädäntöprosessin salaisuus neuvostossa Tammikuisen kyselytunnin aikana virassa oleva puheenjohtaja sanoi vastauksena kysymykseeni, että kaikki tiedot neuvoston lainsäädäntöä käsittelevistä istunnoista - kuten kuka äänesti millä tavalla, pöytäkirjat ja niiden tiivistelmät ovat helposti yleisön saatavilla.
Ilmaisin asiaa koskevat epäilykseni, mutta lisäkysymykseni jälkeen virassa oleva puheenjohtaja lupasi kirjoittaa minulle ennen helmikuun kyselytuntia kirjeen, jossa annetaan täydelliset, yksityiskohtaiset tiedot siitä, mistä ja kuinka yleisö voi helposti saada nämä tiedot.
En ole saanut mitään kirjettä virassa olevalta puheenjohtajalta, mikä vahvistaa pahimmat epäilykseni neuvoston itsepintaisesta taipumuksesta salailuun.
Voisiko virassa oleva puheenjohtaja nyt viimeinkin kertoa, mistä nämä tiedot - kuka äänesti ja miten, pöytäkirjat ja niiden tiivistelmät - ovat helposti yleisön saatavissa, kuten hän tammikuun kyselytunnin aikana väitti niiden olevan?
Arvoisa puhemies, yleisö voi seurata neuvoston toimintaa neuvoston pääsihteeristön laatimien kuukausihakemistojen avulla. Niitä julkaistaan Internetissä neuvoston kotisivulla ja ne koskevat tammikuusta 1999 alkaen hyväksyttyjä lainsäädännöllisiä ja muita asiakirjoja, mukaan lukien äänestystulokset, äänestysjulistukset ja pöytäkirjoihin merkittävät lausumat neuvoston harjoittaessa lainsäädäntötyötään.
Neuvoston lopullisesti hyväksymien lainsäädännöllisten asiakirjojen osalta hakemistoissa mainitaan tarvittaessa äänestyksen tulos sekä neuvoston, komission ja jäsenvaltioiden pöytäkirjaan merkitsemät lausumat.
Mutta luotettavia ovat tietysti vain lopullisesti hyväksytyt pöytäkirjat, joiden otteet neuvoston pääsihteeristö asettaa käytettäviksi Euroopan yhteisön virallisten julkaisujen yksikön hoitamalla Internetin EUDOR-verkkosivulla, otsikolla "Neuvoston lainsäädäntötyön avoimuus".
Tämä on muuten eräs paljon parjatun Amsterdamin sopimuksen aikaansaannoksista, jota katson aiheelliseksi korostaa.
Neuvoston jokaisen istunnon jälkeen lehdistölle toimitetaan tiedote, joka sisältää tiedot neuvoston tekemistä päätöksistä ja jossa ilmoitetaan yleisölle julkisiksi julistetut, lehdistökeskuksesta saatavat pöytäkirjaan merkityt lausumat.
Neuvoston lainsäädännön tiedotuspalvelun tietoja voi saada käyttöönsä myös sähköpostitse.
Kysymys neuvoston asiakirjojen julkisuudesta yleisölle kuuluu Euroopan unionista tehdyn sopimuksen 255 artiklan piiriin; siinä asetetaan neuvostolle Amsterdamin sopimuksen voimaantulosta laskien kahden vuoden määräaika tämän oikeuden harjoittamista koskevien yleisten periaatteiden ja sitä rajoittavien seikkojen määrittämiseksi.
On syytä muistaa, että tällä Amsterdamin sopimuksen määräyksellä annetaan useille toimielimille mahdollisuus antaa säädöksiä omien asiakirjojensa julkisuudesta. Tämä on merkillepantavaa, jos otetaan huomioon tiettyjen aihepiirien erityinen hienovaraisuus silloin kun kyseessä ovat hyvin arkaluonteiset toiminta-alueet kuten yhteinen ulko- ja turvallisuuspolitiikka sekä oikeus- ja sisäasiain ulottuvuus.
Tässä asetuksessa on kyettävä tuomaan ilmi huolestuneisuus siitä, että avoimuussääntöjä kyseenalaisiksi asettamatta ei silti tehtäisi avoimuudesta tapaa saattaa kaikki neuvoston työskentelytavat täysin tehottomiksi.
Siksi, kuten jo sanoin, tässä samassa artiklassa määrätään antamaan Euroopan parlamenttia, neuvostoa ja komissiota koskevassa asetuksessa erityisiä niiden asiakirjojen julkisuutta koskevia säännöksiä.
Tämä asia perustuu Euroopan unionin toimielinten avoimuutta koskeviin yleisiin sääntöihin, jotka muuten on määritelty Euroopan neuvoston viimeisessä Helsingin kokouksessaan tekemissä päätelmissä seuraavasti: "tärkeä elementti unionin lähentämiseksi kansalaisiin ja sen tehokkuuden lisäämiseksi".
Suomen puheenjohtajakaudella saavutettiin merkittäviä edistysaskelia asiakirjojen avoimuudessa käyttämällä hyväksi nykyistä tietotekniikkaa, etenkin Internetiä.
Sen lisäksi hyväksyttiin vielä neuvoston päätös lainsäädäntöpäätöksiä koskevan tiedottamisen parantamisesta ja neuvoston asiakirjojen julkisesta rekisteristä.
Lainaan tätä päätöstä: "Neuvoston pääsihteeristön on asetettava yleisön saataville neuvoston kokousten ja niiden valmisteluvaiheiden väliaikainen esityslista neuvoston harjoittaessa lainsäädäntötyötään".
Nykyinen puheenjohtaja on noudattanut tätä käytäntöä.
Neuvoston asiakirjojen julkisesta rekisteristä päätöksessä säädetään, että se sisältää myös tiedot äänestysosuuksista ja luokiteltujen asiakirjojen sisältämistä asioista, lukuun ottamatta tapauksia, joissa asiaa koskevan tiedon julkistaminen saattaisi vaarantaa yleisen edun, yksilön ja yksityiselämän suojelun, kauppa- ja teollisuussalaisuuden, yhteisön taloudelliset edut ja/tai luottamuksellisuuden, jota yksityinen tai kollektiivinen henkilö on pyytänyt tarjotessaan käytettäväksi jotain asiakirjaan kuuluvaa tietoa tai jota näitä tietoja käytettäväksi tarjonneen jäsenvaltion lainsäädännössä vaaditaan.
Portugali ilmaisi puheenjohtajana jo alun alkaen halunsa saattaa nämä työt asiakirjojen julkisuutta koskevaan keskusteluun, samoin kuin aikomuksensa uskoa tämän asiakirjasalkun seurantatyö puheenjohtajaa avustavalle ryhmälle sen jälkeen kun komissio olisi esittänyt ehdotuksen Euroopan parlamentin, neuvoston ja komission asiakirjojen julkisuutta koskevaksi asetukseksi.
Komissio esitti tämän ehdotuksen komissaarikollegiossa 26. tammikuuta ja se pyrkii, kuten sanoin, täyttämään avoimuudelle asetetut tavoitteet, etenkin ehdottamalla merkittäviä muutoksia vuoden 1999 menettelytapasäännöstöön.
Puheenjohtajamaa aloitti heti keskustelun ehdotuksesta, joka oli esitetty COREPERin 2. helmikuuta pidetyssä kokouksessa ja jota oli käsitelty kahdessa seuraavassa kokouksessa.
Sen vuoksi, arvoisa puhemies, tätä tehtäväkokonaisuutta on kehitelty eteenpäin neuvostossa komission ehdotusten pohjalta, ja mielestäni ne ilmaisevat todellista halua lisätä näiden töiden avoimuutta.
Haluaisin kiittää puheenjohtajaa erittäin pitkästä, yksityiskohtaisesta ja vakavamielisestä vastauksesta.
Koska en osaa portugalia, käyn vastauksen läpi ennen seuraavaa kyselytuntia ja palaan asiaan huhtikuussa.
Haluaisin nyt, että antaisitte minulle erittäin yksinkertaisen vastauksen erittäin yksinkertaiseen periaatekysymykseen.
Oletteko samaa mieltä siitä, että kun lakeja säädetään demokraattisessa ympäristössä, jollainen Euroopan unioni on, kansalaisten, joita lait koskevat, pitäisi saada nähdä ja kuulla, mitä vaaleilla valitut edustajat tekevät lakeja säätäessään?
Mielestäni asia ei ole neuvostossa niin, että kansalaiset pystyisivät näkemään ja kuulemaan kaiken, mitä heidän edustajansa sanovat ja tekevät lakeja säätäessään.
Oletteko samaa mieltä tästä periaatteesta?
Arvoisa parlamentin jäsen, tämä on mutkikas asia, joka tietenkin riippuu lainsäädäntökäytännön mallista, etenkin Euroopan unionissa ja sen jäsenvaltioissa noudatettavien lainsäädäntökäytäntöjen samankaltaisuudesta.
Jäsenvaltioissa on lainsäädännössä toimivaltaa uskottu parlamenteille, joissa keskustelu käydään avoimesti ja julkisesti, ja on lainsäädäntövaltaa, joka lankeaa joko parlamentin delegoimana tai itse oikeuskäytännöstä johtuen hallituksille.
Hallituksissa lakiehdotuksista käytävä keskustelu ei ole julkista, vaan julkista on vasta näiden lakiehdotusten lopputulos, ja ne voidaan vielä viedä tai niitä ei viedä parlamenttiin.
Euroopan unionin tasolla ei mielestäni voida mennä näitä määräyksiä pitemmälle eli päädytään siihen, että neuvostossa käydyn keskustelun tulokset - etenkin äänestystulokset - saavat tulla julkisiksi ja julkisia saavat olla tähän äänestykseen liittyvät julistukset.
Mielestäni se riittää tässä asiassa, mutta kuten sanottu, esitän tämän kannan yksilönä, sikäli kuin se liittyy itse unionin lainsäädäntömenettelyn filosofiseen luonteeseen.
Arvoisa puhemies, Suomen puheenjohtajakaudella ehdittiin käydä näillä kyselytunneilla kaksikymmentä kysymystä läpi.
Viime kerralla käytiin kaksitoista Portugalin ollessa puheenjohtajana.
Tuntuu siltä, että enempää ei pystytä käymään läpi tänäänkään.
Mutta varsinainen kysymykseni koskee sitä, että Euroopan komission puheenjohtaja Prodi on lähettänyt kirjeen Euroopan parlamentille, jossa moititaan oikeusasiamies Jacob Södermania siitä, että hän on ottanut osaa julkisuuskeskusteluun ja halunnut erilaisten asiakirjojen laajaa julkisuutta, esittänyt oman kantansa, että julkisuutta pitäisi Euroopan unionissa lisätä.
Minä kysyn neuvoston edustajalta, näkeekö neuvoston edustaja komission puheenjohtajan menettelyn oikeana ja perusteltuna, ja haluaako myös neuvosto kaventaa oikeusasiamiehen julkisuuden lisäämiseksi käyttämää sananvapautta.
.
(PT) Arvoisa parlamentin jäsen, esitän kaksi näkökohtaa.
Ensiksikin: jos parlamentti käsittäisi asian näin, mekin voisimme antaa ei vain 20:tä vaan 30 vastausta arvoisien parlamentin jäsenten kysymyksiin.
Mutta vastaan 15 sekunnissa ilman yksityiskohtia, joilla puhemiehistö varmaan haluaisi minun syventävän kysymyksiä, ja menemättä kovin pitkälle antaakseni tarkkoja vastauksia arvoisien parlamentin jäsenten huolenaiheisiin.
Voimme tietysti myös pyrkiä antamaan virkavaltaisen, virallisluonteisen, nopean, tiivistetyn ja luultavasti epätyydyttävän vastauksen.
Silloin voimme määrällisesti menestyä vastauksissamme tässä parlamentissa.
Olen ollut täällä kello yhdeksästä alkaen eikä neuvostoa voi mielestäni syyttää siitä, etteikö se olisi tehnyt työtä tosissaan vastatessaan arvoisien parlamentin jäsenten kysymyksiin.
Mitä tulee kysymykseenne parlamentin ja komission keskinäisestä erimielisyydestä, on selvää, että neuvosto on viimeinen toimielin sekaantumaan tähän erimielisyyteen; se antaa näiden kahden toimielimen ihan itsekseen ratkoa tämän mahdollisen mielipide-eron.
Jatkaisin jäsen Newton Dunnin kysymyksestä, joka liittyy neuvostossa salassa tehtäviin päätöksiin, ja kysyisin, voisiko ministeri mahdollisesti luetella ne maailman lainsäädäntöelimet, joihin hän viittasi ja joissa päätökset tehdään salassa?
Arvoisa parlamentin jäsen, olisin iloinen, jos muotoilisitte kysymyksen uudelleen, koska en ymmärtänyt sitä.
Pyydän anteeksi, mutta olisin iloinen, jos muotoilisitte kysymyksen uudelleen.
Sanoitte, ettei neuvosto ole ainoa lainsäädäntöelin, joka tekee päätöksensä salassa.
Ajattelin vain, voisitteko antaa meille esimerkkejä muista vastaavista hallintoelimistä, jotka tekevät näitä päätöksiä samalla tavalla.
Arvoisa parlamentin jäsen, joko olen vallan väärässä tai sitten hallitusten enemmistö ei lähetä istuntojaan radiossa tai televisiossa lainsäädäntövaltaa harjoittaessaan.
Hallitukset harjoittavat lainsäädäntövaltaansa tavallisesti rajatuissa ja suljetuissa istunnoissa, missä tahansa maailman valtiossa.
Minusta tuntuu, ettei ole hallituksia, jotka tekisivät lainsäädäntötyötä julkisissa istunnoissa, vain parlamentit tekevät niin, ja koska lainsäädäntövaltaa on kahdenlaista, sekä parlamenttien että hallitusten harjoittamaa, on olemassa kaksi erilaista menettelytapaa lainsäädäntövaltaan liittyvissä asioissa.
Niinpä uskon tietäväni, että suurimmassa osassa maailman maita hallitukset työskentelevät suljetuissa istunnoissa, jonne yleisöllä ei ole pääsyä.
Neuvoston puheenjohtaja Seixas da Costa ilmoitti meille, että hänen täytyy lähteä klo 19.00.
Hän sanoi meille myös, että hän on työskennellyt kanssamme aamuyhdeksästä lähtien.
Olen sitä mieltä, että hän on ansainnut tänään palkkansa ministerinä ja neuvoston puheenjohtajana.
Näin ollen päätämme kyselytunnin ja kiitämme häntä läsnäolosta.
Kysymyksiin nro 10-38 vastataan kirjallisesti.
Julistan neuvoston kyselytunnin päättyneeksi.
(Istunto päättyi klo 19.00.)
Kiitos huomiostanne, jäsen Evans.
Asia toimitetaan, ei yksiköiden, vaan tietenkin puhemiehistön käsiteltäväksi.
Jos nimittäin huomioisitte vielä ne menot, joita jokainen näistä äänestyksistä aiheuttaa parlamentin talousarvioon, teillä olisi vielä enemmän syytä huoleen.
Väliaikainen sopimus EY-Meksiko
Esityslistalla on seuraavana Ferrerin laatima teollisuus-, ulkomaankauppa-, tutkimus- ja energiavaliokunnan mietintö (A5-0066/2000) ehdotuksesta neuvoston päätökseksi EY-Meksiko-yhteisneuvostossa otettavasta yhteisön kannasta kauppaa ja kaupan liitännäistoimia koskevan väliaikaisen sopimuksen 3, 4, 5, 6 ja 12 artiklan soveltamisesta (5965/1/2000 - KOM(2000) 9 - C5­0076/2000 - 2000/0024(CNS)).
Arvoisa puhemies, hyvät parlamentin jäsenet, arvoisa komission jäsen, tämä keskustelu, joka käsittelee hyvin laajaa aihetta ja jonka te itse juuri ilmoititte alkavan, on viimeinen vaihe siinä työssä, jota parlamentti on tehnyt tiiviissä yhteistyössä komission kanssa vahvistaakseen suhteitaan Meksikoon demokraattisen järjestelmän perustana olevien periaatteiden ja arvojen pohjalta.
Toukokuussa 1999 parlamentti antoi puoltavan lausuntonsa sopimukselle, joka koskee taloudellista kumppanuutta, poliittista yhteensovittamista ja yhteistyötä ja jonka toisaalta Euroopan yhteisö ja sen jäsenvaltiot ja toisaalta Meksiko allekirjoittivat vuonna 1997.
Kun kaikki jäsenvaltiot ovat ratifioineet tämän sopimuksen, se korvaa yhteisön ja Meksikon välisen vuonna 1991 allekirjoitetun yhteistyötä koskevan sopimuksen.
Vuoden 1997 sopimuksen lisäksi laadittiin kauppaa ja kaupan liitännäistoimia koskevia kysymyksiä käsittelevä väliaikainen sopimus, jolle parlamentti antoi puoltavan lausuntonsa toukokuussa 1998 ja jonka avulla pyrittiin aloittamaan mahdollisimman pian kauppaneuvottelut, joissa käsiteltäisiin yleiseen sopimukseen sisältyviä yhteisön toimivaltaan kuuluvia kaupan vapauttamista koskevia osia, ja näin ei tarvinnut odottaa sitä, että 15 jäsenvaltiota olisivat ratifioineet yleisen sopimuksen.
Nyt, kun nämä neuvottelut on saatu päätökseen ja kun neuvosto on lausunut mielipiteensä niiden sisällöstä ja kuullut virallisesti parlamenttia, on parlamentin vuoro vastata neuvostolle ja antaa sille lausunto näiden neuvottelujen tuloksista.
Tämän osalta haluan kiittää komissiota siitä, että se on luonut mahdollisuudet neuvoston ja parlamentin väliselle yhteistyölle, jossa neuvosto on kuullut parlamenttia mistä olen iloinen ja minkä toivon muodostuvan ennakkotapaukseksi , vaikka minusta onkin valitettavaa, ettei se ole omaksunut edellisen komission sitoumusta tiedottaa meitä neuvottelujen kulusta, koska niissä on käsitelty erittäin tärkeitä asioita.
Oman mietintöni osalta haluaisin korostaa ensinnäkin sitä, että kyse on sopimuksesta, joka koskee yksinomaan kauppaan liittyvien näkökohtien soveltamista mutta jossa on kuitenkin myös poliittinen ulottuvuus, mikä meidän on myös pidettävä mielessä lausuntoa antaessamme.
Asia on näin, koska tämän taloudellista kumppanuutta, poliittista yhteensovittamista ja yhteistyötä koskevan sopimuksen syntyyn, jonka puitteissa meidän on tarkasteltava myös mietinnössäni käsiteltävää tekstiä, on vaikuttanut halu edistää poliittista järjestelmää, joka on aidosti demokraattinen ja joka kunnioittaa ihmisoikeuksia sekä sosiaalisia ja ympäristöön liittyviä oikeuksia ja oikeudenmukaisempaa yhteiskunnallista tasa-arvoa, johon päästään kaupan vapauttamisesta aiheutuvan suuremman talouskasvun myötä.
Tämän sopimuksen 1 artiklan mukaan demokratian periaatteiden ja ihmisoikeuksien kunnioittamisella niiden edistyneimmässä merkityksessä on keskeinen asema ja ne muodostavat sopimuksen perustan.
Lisäksi se, että sopimukseen sisällytettiin lisälauseke, joka liittyy velvoitteiden täyttämiseen ja joka mahdollistaa sopimuksen voimassaolon keskeyttämisen, kun 1 artiklaan sisältyviä velvoitteita rikotaan, takaa myös sen, että osapuolet sitoutuvat kunnioittamaan demokratiaa ja perusoikeuksia.
Toisaalta, kun Euroopan unionin ja Meksikon välinen yhteistyö virallistetaan ennen kaikkea ihmisoikeuksien, yhteiskunnallisten asioiden ja köyhyyden torjumisen aloilla, luodaan väline, josta voi olla paljon hyötyä Meksikossa vallitsevan yhteiskunnallisen eriarvoisuuden vähentämisessä ja kaikkein heikoimmassa asemassa olevien väestönosien elinolojen parantamisessa.
Toiseksi, mitä tulee väliaikaisen sopimuksen 3, 4, 5, 6 ja 12 artiklaan jotka koskevat tavaroiden kauppaa, julkisia hankintoja, kilpailua, henkiseen omaisuuteen liittyvien kysymysten neuvottelumekanismia ja riitojen ratkaisua soveltamista koskevien neuvottelujen sisältöön, on sanottava, että toimenpidepaketin osalta sopimus on hyvä, vaikka joillakin sektoreilla tarkoitan etenkin tekstiilialaa, jossa minua huolestuttavat erityisesti alkuperäsääntöihin liittyvät seikat onkin joitakin epäselvyyksiä.
Tästä sopimuksesta on hyötyä sekä Euroopan unionille että Meksikolle.
Euroopan unionille siksi, että vapaakauppa-alueen perustamisen myötä jäsenvaltiot voivat palauttaa osuutensa Meksikon markkinoista sille tasolle, jolla se oli ennen NAFTAn voimaantuloa, ja tämä merkitsee eurooppalaisille yrityksille uusia laajentamismahdollisuuksia; Meksikolle siksi, että se voi monipuolistaa ja tasapainottaa ulkoisia kauppasuhteitaan, joista 80 prosenttia on tällä hetkellä maan NAFTA-kumppaneiden varassa, ja lisätä samalla Euroopan unioniin suuntautuvaa vientiään, ja tämä viennin kasvu vaikuttaa myönteisellä tavalla Meksikon talouteen.
On totta, että siirtymäkauden aikana, jolloin kaikkien tuotteiden kauppaa ei voida vielä täysin vapauttaa, aikaansaatu sopimus on edullisempi Meksikolle kuin Euroopan unionille, mutta sama epäsymmetrisyys voidaan todeta myös kun verrataan Euroopan talouden kehittyneisyyttä ja kilpailukykyä Meksikon talouteen.
Näin ollen on myönnettävä, että tästä epäsymmetrisyydestä huolimatta yhteisön tuottajat tulevat olemaan Meksikon markkinoihin nähden paljon paremmassa kilpailuasemassa kuin tähän saakka.
Hyvät parlamentin jäsenet, kaiken tämän perusteella teollisuus-, ulkomaankauppa-, tutkimus- ja energiavaliokunnan erittäin laaja enemmistö suosittelee äänestämään tämän neuvoston päätöksen puolesta, joka koskee sellaisten neuvottelujen tuloksia, joiden mukanaan tuomia etuja meidän on valvottava, jotta niiden avulla voidaan todellakin edistää demokraattisempaa, ihmisoikeuksia kunnioittavampaa ja yhteiskunnallista oikeudenmukaisuutta noudattavaa poliittista järjestelmää.
Arvoisa puhemies, hyvät parlamentin jäsenet, haluaisin kiittää aluksi jäsen Ferreriä tästä erinomaisesta mietinnöstä.
Hän on nähnyt epätavallisen paljon vaivaa siinä ja esitellyt asiakirjassaan myös ne tähän hankkeeseen Meksikon kanssa liittyvät ongelmat sekä hyvät ja huonot puolet.
Se on Euroopan unionin toimivaltaan kuuluva kauppasopimus, ja kuten te aivan oikein sanoitte, meillä on vain mahdollisuus sanoa joko "kyllä" tai "ei".
Me emme voi neuvotella tätä sopimusta uudelleen.
Kaiken kaikkiaan meidän ryhmämme puoltaa tätä kauppasopimusta, ja me suhtaudumme siihen myös myönteisesti.
Haluaisin muuten sanoa vielä jäsen Foliasille, joka näkee ongelmia koulujen kohdalla: Euroopan ja Meksikon väliset kauppasuhteet ovat aivan yleisesti ottaen osoittautuneet aiemmin aina hyviksi.
Me olisimme voineet nimittäin jättää eilen jäsen Lannoyen suklaata käsittelevän mietinnön käsittelemättä tarpeettomana, jos meksikolaiset eivät olisi lahjoittaneet meille aiemmin kaakaota.
Suklaa - chocolatl - on muuten meksikolainen sana.
Tämä aiemmin kerätty kokemus auttaa meitä siis varmasti kehittämään suhteita Meksikoon myös jatkossa.
Sopimuksen hyöty Meksikolle on päivänselvä asia.
Meksiko voi kompensoida tämän sopimuksen avulla jonkin verran yksipuolista riippuvuuttaan Yhdysvalloista.
Haluaisin muistuttaa siitä, että 85 prosenttia Meksikon viennistä menee Pohjois-Amerikkaan ja vain 5 prosenttia Eurooppaan.
Sopimus hyödyttää Meksikoa kaupan suuremman tasapainon muodossa.
Sopimuksesta on etua Meksikolle varmasti myös autoteollisuudessa, joka on muuten osaksi eurooppalaista alkuperää, sillä autoja voidaan viedä sitten ehkä myös Eurooppaan.
Sopimuksesta on muuten etua myös meille, joka tapauksessa eurooppalaiselle teollisuudelle, olivatpa kyseessä sitten Meksikon markkinat tai se tosiasia, että Meksikon markkinoiden kautta tuotteita voidaan viedä myös Yhdysvaltoihin.
Kaupan näkökulmasta katsottuna tästä kaikesta on siis hyötyä.
Haluaisin kuitenkin käsitellä aivan lyhyesti kahta ongelmaa tai ainakin mainita ne.
Toinen ongelma ovat sosiaaliset ongelmat, eli Meksikon on varmasti tarkistettava sosiaalipolitiikkaansa, sillä sosiaalisia ongelmia ei ratkaista pelkästään kauppapolitiikalla.
Tässä lisääntyvässä vapaakaupassa on myös häviäjiä.
Köyhyys on pikemminkin lisääntynyt kuin vähentynyt Meksikossa.
Sosiaalipolitiikka on Meksikolle siis tärkeä aihe, ja meidän tulisi sisällyttää se myös Meksikon kanssa käytävään vuoropuheluun.
Toinen ongelma on tieteellis-tekninen yhteistyö.
Tältä osin Euroopan ja Meksikon välillä on uskoakseni pelivaraa, jota meidän pitäisi hyödyntää täysimääräisesti.
Arvoisa puhemies, hyvät parlamentin jäsenet, arvoisa komission jäsen, joulukuussa 1997 Meksikon kanssa allekirjoitettua taloudellista kumppanuutta, poliittista yhteensovittamista ja yhteistyötä koskevaa sopimusta käsitellään jälleen täällä istuntosalissa ja sen yhteydessä analysoidaan väliaikaisen sopimuksen puitteissa neuvoteltuja kaupallisia toimia.
Muutama viikko sitten kävin Meksikossa hoitamassa useita asioita, ja kyselin muun muassa meksikolaisilta heidän mielipidettään Meksikon ja Euroopan unionin uudenlaisista suhteista, joille on annettu hyvin paljon julkisuutta monissa yhteiskunnan tiedotusvälineissä.
Analysoituani sitä, mitä näin, luin ja kuulin vierailuni aikana Meksikon liittotasavallassa, tulin samaan lopputulokseen kuin Ferrer, joka on tänään keskustelun aiheena olevan mietinnön esittelijä ja jota onnittelen julkisesti: tämä on paras sopimus, jonka Euroopan unioni on allekirjoittanut, ja se tulee edistämään kauppavaihdon ja investointien kasvua ja siitä tulee olemaan hyötyä molemmille osapuolille.
Sen jälkeen kun sopimus julkistettiin ja hyväksyttiin, jotkin asiat Meksikossa ovat muuttuneet, ja yleensä myönteiseen suuntaan.
Tämän vuoksi kannatan esittelijän päätelmiä, vaikka olenkin huolissani niistä vaikutuksista, joita voi olla sillä, että leikkokukkien kauppa vapautetaan tariffiesteistä, sillä se voi vaikuttaa kielteisesti joihinkin Euroopan alueisiin, jotka ovat erikoistuneet tämäntyyppiseen maataloustuotantoon, kuten esimerkiksi erittäin syrjäiset alueet.
Koska olen Afrikan mantereen luoteispuolella sijaitsevilta Kanariansaarilta kotoisin oleva parlamentin jäsen, jonka poliittinen sielu on puoliksi Euroopassa ja puoliksi Amerikassa, olen iloinen voidessani seurata tätä Ferrerin mietintöä koskevaa keskustelua, jossa parlamentti tuo julki mielipiteensä kumppanuutta koskevasta sopimuksesta sekä sopimuksen kaupallisen luonteen vuoksi että myös sen merkityksen vuoksi, joka tällä sopimuksella on poliittisesta näkökulmasta katsottuna tässä ainutlaatuisessa tilanteessa, joka on syntynyt maailmanlaajuistumisen tuloksena.
Pannessaan alulle tämän sopimuksen Euroopan unioni ja Meksiko aloittavat mielestäni epäilemättä prosessin, joka antaa toivoa tulotason ja elintason paranemiselle niissä yhteisöissä, jotka ovat tässä mukana sellaisena aikana ja sellaisissa oloissa, jotka muistuttavat myönnettäköön tosin, että tietyin poikkeuksin legendaarista Suchilin ja kuolemattoman Quetzalcoatlin kohtaamista D. Salvador de Madariagan teoksessa Sydän vihreää kiveä (El corazón de piedra verde).
Kannatamme tätä mietintöä, mutta haluaisimme kuitenkin tehdä siihen vielä joitakin rakentavia tarkennuksia, jotka liittyvät seuraaviin seikkoihin: ensinnäkin tarpeeseen myöntää enemmän henkilöstöä yhteisön asiasta vastaaville yksiköille ja osastoille, jotta kauppatoimet voitaisiin toteuttaa tehokkaammin; toiseksi rahoitusvälineisiin, jotka pitäisi olla yritysten käytettävissä, kun ne toteuttavat unionin ja Meksikon välisen kumppanuuden piiriin kuuluvia erilaisia kaupallisia toimia, ja näitä ovat esimerkiksi entiset ECIP-rahoitusvälineet, joiden avulla Meksiko pääsi todella hyviin tuloksiin.
Ellei näin tehdä, olemme vaarassa tehdä tästä hyvin tärkeästä sopimuksesta arvottoman asiakirjan.
Arvoisa puhemies, me käsittelemme nyt kolmatta kertaa EU:n ja Meksikon välistä sopimusta, eikä laajimmassa sopimuksessa, jonka Euroopan unioni on koskaan tehnyt kolmannen maan kanssa, saa tehdä tyhjäksi juuri niitä periaatteita, jotka ovat tunnusomaisia tulevaisuuden kehitykseen joustavasti mukautuvalle yhteistyölle.
Emme pelkästään me, vaan erityisesti myös meksikolaiset ovat asettaneet sopimukseen suuria toiveita.
He näkivät siinä mahdollisuuden voittaa yksipuolinen riippuvuus NAFTAsta.
He uskoivat saavansa EU:sta kumppanin, joka kannattaa demokratiaa, ihmisoikeuksia sekä sosiaalista ja ekologista kehitystä.
Me analysoimme tätä sopimusta tänään ja toteamme, että sopimus EU:n kanssa ei luo pelkästään suhteita kuten NAFTAn kohdalla, vaan on osittain jopa pahempi.
Investointivapaus, kuten oikeutetusti epäonnistunut sijoituksia koskeva monenkeskinen sopimus (MAI) - kahdenvälisesti toisinnettu - ei huolehdi juurikaan demokraattisesti ohjatusta ja paikalliseen kehitykseen suuntautuneesta taloudesta.
Julkisten hankintojen markkinoiden rajoittamaton avaaminen johtaa vain siihen, että suuret toimittajat nielaisevat pienet toimittajat maailmanlaajuisesti.
Määräykset, kuten kansallinen kohtelu ja maksukielto, syrjäyttävät kilpailusta esimerkiksi yritykset, jotka haluavat palkata ensisijaisesti naisia tai tuottaa ympäristötekijät huomioon ottaen.
EU varasi itselleen tältä osin poikkeuksia.
Meksikolla näitä poikkeuksia ei ole!
Toinen huononnus NAFTAan nähden: NAFTAssa on työntekijöiden oikeuksia koskeva sopimus, johon sisältyy seuraamusjärjestelmä. EU-sopimus ei tunne edes Yhdistyneiden Kansakuntien taloudellisia, sosiaalisia ja sivistyksellisiä oikeuksia koskevaa yleissopimusta.
Toisin kuin edellä EU:n sopimukseen sisältyy kuitenkin kauppariitoja varten riitoja ehkäisevä ja ratkaiseva mekanismi sekä mahdollisuus asettaa kauppapakotteita.
Me tiedämme kuitenkin WTO:sta, että sellaiset riitatapaukset johtavat säännönmukaisesti ympäristölakien syrjäyttämiseen.
"Vapaakauppasopimus, josta meksikolaiset joutuvat kärsimään."
Tällä otsikolla meksikolainen kansalaisyhteiskunta vaatii näinä päivinä maansa senaatilta, että se parantelisi sopimusta vielä ensin eikä hyväksyisi sitä kaikessa kiireessä.
Sopimus on joiltakin osin jopa ristiriidassa Meksikon perustuslain kanssa.
"Me emme vastusta globalisaatiota", kansalaisyhteiskunta kirjoittaa lopuksi, "mutta me haluamme globalisaatiota, joka koituu ihmiskunnan siunaukseksi, ja oikeudenmukaisen maailmanjärjestyksen ilman sosiaalista syrjäytymistä."
Mekään Euroopan parlamentissa emme vastusta Meksikon kanssa tehtävää sopimusta.
Päinvastoin!
Me emme voi kuitenkaan hyväksyä tätä sopimusta edellä mainituista syistä, vaan meidän on ponnisteltava edelleenkin sen hyväksi, että jatkossa tehdään parempia sopimuksia.
Viimeinen virke: on myös välttämätöntä, että täällä Euroopan parlamentissa kuuluu kriittinen ääni, joka tukee edelleenkin meksikolaista yhteiskuntaa sen oikeutetuissa pyynnöissä ja vaatimuksissa.
- (FR) Arvoisa puhemies, Ferrerin mietintö on otsikoitu siten, että otsikko näyttää meistä parhaimmassa tapauksessa vajanaiselta ja pahimmassa tapauksessa salailevalta.
Olisi tosiasiassa oikeutetumpaa puhua Euroopan unionin ja NAFTAn välisestä sopimuksesta, eikä Euroopan unionin ja pelkästään Meksikon välisestä sopimuksesta, koska tämä sopimus, jonka esittelijä itse esittelee olevan kaikkein tärkeimmän sopimuksen, jonka Euroopan unioni on koskaan tehnyt kolmannen maan kanssa, ei vaikuta vain suhteisiimme tämän maan kanssa vaan kaikkiin suhteisiimme Pohjois-Amerikan ja Keski-Amerikan maiden kanssa.
Ferrerin mietinnössä määritetään tässä parlamentissa selvästikin muodissa olevan tyylin mukaisesti tavoitteeksi uudenlaisten puitteiden luominen, jotta eurooppalaiset yritykset voivat kilpailla tasaveroisesti, erityisesti Yhdysvaltojen ja Kanadan kanssa.
Tavoitetta ei voida missään tapauksessa saavuttaa lähitulevaisuudessa ja on helppo nähdä, kenen etuja silmällä pitäen tekstissä suositellut toimet on laadittu.
Tosiasiassa, kukapa ei huomaisi sitä, että eurooppalaisten vientien taantuminen Meksikoon on seurausta NAFTA-sopimuksesta, jossa koko alueesta tehdään yksi ja ainoa vapaakauppa-alue?
Kuka voi siten tosissaan ajatella, että esimerkiksi eurooppalaiset tekstiilituotteet ja autot, joita nykyisin verotetaan 35 prosenttia ja 23 prosenttia, voivat luodun välineen yksityiskohdista riippumatta kilpailla pian tasaveroisesti samanlaisten amerikkalaisten vientituotteiden kanssa, joiden verotus on 1,8 prosenttia?
Kuka pystyy näissä oloissa perustelemaan, että osapuolten markkinoiden avautuminen tapahtuu eri tahdissa eurooppalaisten kustannuksella?
Kukapa ei pelkäisi loppujen lopuksi, että vaikutukset Euroopan työllisyyteen meksikolaisille tuotteille avatuilla aloilla näkyvät päinvastoin välittömästi etenkin aroilla aloilla - mainittakoon vain tekstiiliala - jotka eivät kaipaa ylimääräistä kilpailua, jonka vastapuolena on avautuminen amerikkalaisten sulkemille markkinoille?
Lisäksi termeillä, jotka koskevat alkuperäsääntöjen suojan ja yleisemmin henkisen omaisuuden alalla sovellettavia sääntöjä ja joiden tarkoituksena on rauhoittaa meitä, on pikemminkin päinvastainen vaikutus, koska niiden sekavuus ja muoto näyttävät mielestämme pikemminkin uhalta kuin takuulta.
Arvoisa puhemies, Euroopan unionin ja Meksikon välisten kauppaneuvotteluiden lopputulos, myönteiseltä kannalta katsottuna, voisi tarkoittaa uutta ja kestävää kehystä poliittisen vuoropuhelun ja yhteistyön vakiinnuttamiseksi, jos tämä kauppasopimus toimii kummankin osapuolen hyväksi.
Valitettavasti NAFTAsta saadut kokemukset osoittavat, että tähän tavoitteeseen ei automaattisesti päästy, koska on näyttöä siitä, että vapaa kauppa on vaikuttanut päinvastaisella tavalla monien ihmisten elämään, pahentanut ympäristöhaittoja sekä syrjäyttänyt suuria joukkoa Meksikon väestöstä - sitä enemmän, koska Meksikon ihmisoikeuskansalaisjärjestöt ovat myös raportoineet ihmisoikeustilanteen pahenemisesta sen jälkeen, kun väliaikainen sopimus tuli voimaan vuonna 1998.
Loppujen lopuksi voimassa oleva sopimus ei siis ole sallinut sitä, että Meksiko suojelisi herkkiä työvoimavaltaisia sektoreita ja minimaalisia ympäristöstandardeja.
Näistä syistä emme voi olla optimistisia, koska viimeaikaisissa neuvotteluissa noudatetut menettelyt, joita parlamentti eikä Meksikon senaatti ole tehokkaasti valvonut, tarjoavat runsaasti todisteita siitä, että sopimuksesta puuttuvat ne ehdottoman tärkeät mekanismit, joilla varmistetaan, että tällä hetkellä tehtävä vahinko ei toistu tulevaisuudessa.
Arvoisa puhemies, arvoisa komission jäsen, aiomme äänestää aiheesta, joka on jälleen yksi edistysaskel sillä uudella tiellä, jota pitkin aloimme kulkea vuoden 1995 puolessa välissä ja jolla sittemmin, kuten kaikissa uusissa asioissa, kohdattiin paljon kritiikkiä ja varauksellisuutta.
Onneksi nämä kriittiset ja varaukselliset kannanotot ovat matkan edetessä vähentyneet; mutta valitettavasti niitä kuullaan edelleenkin, kuten esimerkiksi joissakin niistä puheenvuoroista, jotka esitettiin hetki sitten täällä parlamentissa.
Mielestäni meidän on tiedostettava se, että me nimenomaan pyrimme poistamaan näitä täällä esitettyjä pelkoja sellaisella sopimuksella, joka koskee tässä tapauksessa puhtaasti kaupallisia tekijöitä.
Poistamme siis ne pelot, että Eurooppa olisi menettämässä asemaansa Meksikon liittotasavallan voimakkaan viennin vuoksi.
Toisaalta vahvistamme tällä sopimuksella myös Meksikon demokratisoitumisprosessia.
Tämän jo 500 vuotta sitten tapahtuneen sivilisaatioiden kohtaamisen tuloksena Meksiko on maa, jolla on kulttuurisia ja poliittisia siteitä Eurooppaan.
Politiikan ja geopolitiikan alueilla painopiste on kuitenkin ollut voimakkaasti Meksikon mahtavassa pohjoisessa naapurissa Yhdysvalloissa.
Ennen kuin näitä sopimuksia alettiin kehitellä, Yhdysvalloilla oli käytännössä ehdoton valta-asema talouden, kaupan ja investointien aloilla.
Meksiko on kuitenkin myös edistynyt ihmisoikeuksien alalla.
Se on päässyt pysyväksi tarkkailijaksi OECD:henja tehnyt vuonna 1999 perustuslakiuudistuksen antamalla itsemääräämisoikeuden kansalliselle ihmisoikeuskomissiolleen.
Näistä kahdesta syystä, taloudellisista ja myös poliittisista syistä, suosittelemme lämpimästi tämän sopimuksen hyväksymistä.
Arvoisa puhemies, tämä on aihe, josta Vihreät/Euroopan vapaa allianssi -ryhmä ei ole muodostanut yhteistä kantaa.
Ryhmän jälkimmäisellä osalla, joka tunnetusti edustaa ryhmiä, jotka pitävät itseään Euroopan jäsenvaltioiden sisäisiä kansoja ja alueita suojelevina ryhminä, on eri kanta, ja johdonmukaisesti ajatellen Vapaa allianssi -ryhmässä voidaan vapaasti muodostaa erilaisia kantoja.
Luonnollisestikin jaamme yhteisen huolen kaikesta, joka liittyy ihmisoikeuksiin, kestävään kehitykseen ja ennen kaikkea sellaisissa oloissa, joissa sosiaalinen syrjäytyminen on poissuljettu.
Monet meistä kuitenkin uskovat, että realistisesti ja vilpittömästi ajatellen emme voi vastustaa tätä tänään käsiteltävänä olevaa sopimusta; ennen kaikkea siksi, että uskomme sen objektiivisesti luovan olot, jotka mahdollistavat voimakkaamman kehityksen ja vahvemman demokratian, ja koska lisäksi sopimukseen sisältyy peruuttamista koskeva lauseke sellaisen tapauksen varalta, että ihmisoikeuksia ei kunnioiteta.
Toisaalta voidaan mielestäni päättää seurantatoimista, joilla voitaisiin tarkkailla sopimuksen vaikutuksia kaikilla tasoilla, eikä ainoastaan tulleja koskevissa muutoksissa, jne.
Lisäksi olen huolissani siitä, mitä parlamentin jäsen Sánchez sanoi: että allekirjoitamme sopimuksen, jota ei sitten voidakaan soveltaa käytäntöön, koska meillä ei ole riittävästi henkilöstöä eikä asiasta vastaavia yksiköitä; tai jonka vaikutukset voivat vääristyä, koska emme ole suunnitelleet rahoitusvälineitä yrityksiä varten.
Näin ollen tehkäämme kaikki tämä ja olkaamme valppaina, jotta ei tapahtuisi sitä, mitä emme halua tapahtuvan: jotta ihmisoikeuksia ei enää loukattaisi.
Arvoisa puhemies, ensinnäkin haluan onnitella jäsen Ferreriä erinomaisesta työstä ja todeta myös, että tällä kertaa emme valitettavasti voi äänestää tämän mietinnön puolesta, vaikka esittelijä onkin tehnyt hyvää työtä.
Tämä päätös ei johdu hänen ponnistuksistaan, vaan Meksikon tilanteesta.
Kolme viikkoa sitten tapasin presidentti Zedillon Madridissa ja kerroin hänelle meidän olevan huolissamme Meksikossa tapahtuneita ihmisoikeusloukkauksia koskeneista uutisista, yliopiston tilanteesta ja alkuperäisväestöjen asuttamien yhteisöjen tilanteesta Chiapasissa ja muilla alueilla.
Presidentti Zedillo lupasi toimittaa minulle täydellisen selvityksen asiasta osoittaakseen, että huolestumisemme oli aiheetonta.
Päivät ovat kuluneet, mutta tuota Zedillon lupaamaa selvitystä ei ole vielä kuulunut.
Tällä aikaa olemme kuitenkin saaneet useista lähteistä tietoja, joiden mukaan ihmisoikeusloukkauksia tapahtuu jatkuvasti monissa paikoissa, mikä lisää huolestuneisuuttamme entisestään.
Ymmärrämme loistavasti, millaisia parannuksia sopimuksen talouteen liittyvät näkökohdat edellyttävät, mutta mielestämme emme ole myöskään pystyneet poistamaan kuten tarkoituksenamme oli sitä voimakasta pohjoisamerikkalaista vaikutusta, joka on juurtunut syvälle Meksikon ja muiden Latinalaisen Amerikan maiden maaperään.
Näin ollen, kuten edelliselläkin kerralla, keskustelimme Meksikon vasemmistopuolueiden kanssa siitä, miten meidän tulisi äänestää ja äänestimme silloin tyhjää.
Tällä kertaa emme voi äänestää edes tyhjää, koska mielestäni Meksikon hallitukselle on annettava signaali; ystävällinen signaali, solidaarisuuden signaali, jotta se ottaisi huomioon sen, että ihmisoikeuksien kunnioittamiseen, San Andrésin sitoumuksiin ja demokratian palauttamiseen on suhtauduttava vakavasti, kuten demokratialausekkeessamme määrätään.
.
(PT) Arvoisa puhemies, en aio puhua tämän sopimuksen sisällöstä, koska useat kollegamme ja esittelijä itse ovat tehneet sen jo, mutta haluaisin kiinnittää huomiota erääseen poliittisesti merkittävään näkökohtaan, eli Euroopan unionin ja Meksikon välisen vapaakauppasopimuksen solmimiseen.
Ensinnäkin Euroopan unionille on strategisesti ja poliittisesti tärkeää, että sillä on suhteet maahan, jolla on niin suuri merkitys tuossa osassa maailmaa, ja ennen kaikkea maahan, joka on kehittynyt ihmisoikeuksien kunnioittamisen osalta.
Vähän aikaa sitten täällä mainittiin sen liittyminen OECD:hen, ja lienee paikallaan myös muistuttaa uudelleen mieliin sen liittymisestä Euroopan neuvoston tarkkailijajäseneksi.
Älkäämme toisaalta unohtako, minkälaisen mahdollisuuksien kirjon meille tarjoaa se, että Meksikossa asuu lähes satamiljoonaa ihmistä.
On ilmeistä, ettei poliittinen symboliikka saa karkottaa mitään huolenaiheistamme, ja useat kollegat täällä ovatkin jo tänään viitanneet niihin, eli ympäristöä ja yhteiskuntaa koskeviin kysymyksiin sekä ennen kaikkea ihmisoikeuskysymyksiin.
Meidän mielipiteemme on kuitenkin se, että noiden huolenaiheiden takia meidän on nostettava vaatimustasoamme suhteessamme Meksikoon.
Ja juuri sen me aiomme tehdä kymmenen seuraavan päivän kuluessa.
Euroopan parlamentin valtuuskunta, joka vastaa suhteista Väli-Amerikan maihin ja Meksikoon, on aikeissa mennä Meksikoon.
Emmekä aio jäädä pelkän sopimusosapuolien toimielinten, kongressin ja Euroopan parlamentin, välisen vuoropuhelun varaan.
Aiomme keskustella kansalaisjärjestöjen kanssa.
Menemme myös Chiapasiin puhumaan alkuperäisväestön ja paikallisen yhteisön edustajien kanssa.
Tämä on se vaatimustaso, jota meidän on mielestämme pidettävä yllä, mutta joka ei saa estää meitä kannattamasta tämän sopimuksen hyväksymistä.
Mielestäni tätä sopimusta ei voida yleisesti ottaen kuin puoltaa, mikä on jäsen Westendorp y Cabezan ja jäsen Seguron esittämien huomioiden ansiota, joista olen samaa mieltä.
Tässä sopimuksessa on kuitenkin rajoituksia, jotka ovat tulleet selkeästi ilmi tämänpäiväisessä keskustelussa: taloudellinen vapauttaminen on tyystin erillään ihmisoikeuksien, demokraattisten oikeuksien ja ammattiyhdistysoikeuksien kunnioittamisen takaamisesta ja lapsityövoiman käyttöön liittyvistä kysymyksistä.
Toisaalta on olemassa vaarallinen tuotteiden alkuperää koskeva poikkeussäädös, jolla varmasti pyritään haittaamaan eurooppalaisia tuotteita erityisesti tekstiili-, vaatetus- ja jalkinealalla.
Koska kyse on runsaasti ihmisiä työllistävistä eurooppalaisista tuotantoaloista, olisi todella paradoksaalista, jos tämä haitta koituisi ihmisoikeuksien vastaisten käytäntöjen tai tuomittavien työkäytäntöjen hyväksi - ajatellaan esimerkiksi lapsityövoimaa - tai koska ammattiyhdistyssuojaukset puuttuvat; olisi todella paradoksaalista, jos omien jalkine- ja vaatetusyritystemme vahingoksi päädyttäisiin suosimaan yrityksiä ja tilanteita, jotka vahingoittavat niitä ihmisoikeuksia, joita me aina julistamme haluavamme suojella.
Olenkin sitä mieltä, että neuvoston ja komission on oltava hyvin varovaisia ja valppaita sopimuksen täytäntöönpanovaiheessa, ja sen voimassaoloaikana tarvitaan jatkuvasti tiivistä valvontaa.
Arvioni on puoltava ja koskee sopimusta yleisesti ottaen; sopimusta, joka merkitsee varmasti edistysaskelta.
Siitä huolimatta kehotan myös valppauteen, tarkkaavaisuuteen ja varovaisuuteen sen tulevissa vaiheissa.
. (EN) Arvoisa puhemies, ensiksi haluaisin kiittää parlamentin jäsen Ferreriä mietinnöstä ja parlamenttia sen erittäin rakentavasta panoksesta Meksikon kanssa käytyjen kauppaneuvottelujen lopputulokseen.
Kauppaneuvottelujen tulokset perustuvat sopimukseen, jonka parlamentti hyväksyi viime vuoden toukokuun 6. päivänä.
Tämä sopimus perustuu ihmisoikeuksiin ja demokraattisiin periaatteisiin.
Se kattaa kaikki suhteemme Meksikoon, varsinkin yhteistyön ja poliittisen vuoropuhelun.
Neuvottelutulokset ovat tasapainoisia, kunnianhimoisia ja ne avaavat kummallekin osapuolelle uusia mahdollisuuksia.
Kaikki tärkeät alueet on sisällytetty, erityisesti tavarakauppa, palvelukauppa, hankinta, henkiseen omaisuuteen liittyvät oikeudet, kilpailu, pääoman liikkuminen, sijoittaminen ja riitojen ratkaisu.
EY:n toimijat ovat hyvin nopeasti valmiita toimimaan Meksikon markkinoilla tasa-arvoisesti muiden maiden, erityisesti Yhdysvaltojen, teollisuuden kanssa.
Kuten kaikissa neuvotteluissa oli näissäkin neuvotteluissa löydettävä kompromisseja tietyillä aloilla, mutta tulokset ovat tasapainoinen paketti, joka varmistaa pääsyn markkinoille ottaen samalla huomioon erityisasiat.
Viimeisenä, muttei vähäisimpänä asiana, haluaisin ilmaista komission arvostavan suuresti sitä lyhyttä aikaa eli yhtä kuukautta, jonka kuluessa parlamentti antaa mielipiteensä.
Se on erittäin tärkeää, koska se pohjustaa tietä EY-Meksiko yhteisneuvoston kokoukseen Lissabonin Eurooppa-neuvoston yhteydessä ensi viikolla.
Näin mahdollistetaan näiden tulosten nopea voimaantuleminen, joka on sekä meidän että Meksikon etu, kuten tiedätte.
Paljon kiitoksia, komission jäsen Liikanen.
Keskustelu on päättynyt.
Äänestys toimitetaan klo 12.00.
Tietoyhteiskunta kaikille
Esityslistalla on seuraavana Readin laatima teollisuus-, ulkomaankauppa-, tutkimus- ja energiavaliokunnan mietintö (A5-0067/2000) eEurope - Tietoyhteiskunta kaikille - Komission aloite Eurooppa-neuvoston ylimääräiselle kokoukselle Lissabonissa 23. ja 24. maaliskuuta 2000 (KOM(1999) 687 - C5-0063/2000 - 2000/2034(COS)).
. (EN) Arvoisa puhemies, saanen aloittaa kiittämällä komissiota sen oikeaan aikaan tulleesta, hyvin perustellusta ja hyvin arvioidusta asiakirjasta.
Se on tietenkin ajoitettu samanaikaiseksi Lissabonin ensi viikon kokouksen kanssa, ja parlamentin on täytynyt työskennellä erittäin nopeasti, mistä kiitän monia kollegoita, jotka ovat auttaneet tässä, sekä tietenkin sihteeristöä.
Kun olin pieni lapsi, avattiin siinä kylässä, jossa synnyin ja kasvoin, kirjasto. Kun rehtori avasi kirjaston, hän sanoi, että kirjastossa on yli 4 000 kirjaa ja ajattelin niin viisaasti kuin 6-vuotias lapsi voi, että siellähän on kaikki maailman kirjat.
Nyt omistan itse yli 4 000 kirjaa, ja vaikka tämä ei olekaan sellaisenaan mikään tiedon vallankumous, se on jonkinlainen viite, henkilökohtaiselta poliittiselle tasolle siirrettynä, muutoksen nopeudesta tiedonsaannissa, jakelussa, soveltamisessa ja hiomisessa.
Meidän on kuitenkin laitettava tämä jonkinlaiseen perspektiiviin ja muistutettava itseämme siitä, että suurin osa maailman ihmisistä ei ole koskaan soittanut puhelimella eikä luultavasti koskaan soitakaan.
Komission ehdotuksissa ja parlamentin vastauksessa tunnustetaan selkeästi se, että markkinat voivat olla ja niiden pitäisi olla moottorina suurelle osalle tätä muutosta, mutta ei jokaisessa tapauksessa.
Haasteena on ratkaista, koska Euroopan unionin olisi annettava markkinoiden suorittaa ajaminen ja koska sen olisi puututtava ja säänneltävä - milloin meidän olisi puututtava, kenen etujen mukaisesti ja kuinka pitkäksi ajaksi.
Meidän on muistettava - ja tätä seikkaa korostetaan myös komission ehdotuksessa ja parlamentin vastauksessa -, että kolmannen sukupolven matkapuhelimet, joista tulevaisuutemme pitkälti riippuu, ovat alue, jolla Euroopan unioni on tärkeässä johtoasemassa, ja tämä johtoasema selittyy osittain, ellei kokonaan, interventiolla.
GSM-standardin hyväksyminen on merkinnyt sitä, että Euroopan unionilla on vahva etulyöntiasema.
Mietinnössämme mainitaan asioita, jotka liittyvät sosiaaliturvaan ja tämän muutoksen vaikutukseen yhteiskuntaan, ja olen kiitollinen työllisyys- ja sosiaalivaliokunnalle ja erityisesti jäsen Cercasille, tuon valiokunnan lausunnon valmistelijalle, - ainoan valiokunnan, joka on saanut lausuntonsa valmiiksi näin lyhyessä ajassa - hänen tekemästään suuresta työstä.
Jos voin selittää menettelyjen mukaan ja erittäin lyhyesti, sosiaalivaliokunta äänesti maanantaina iltapäivällä samaan aikaan kun teollisuus-, ulkomaankauppa-, tutkimus- ja energiavaliokunta, ja valmistelijan suostumuksella olen ottanut nimiini joitakin hänen ehdotuksistaan ja esittänyt niitä oman poliittisen ryhmäni nimissä.
Toivon, että niille löytyy kannatusta, koska niissä on paljon tärkeitä yksityiskohtia.
Muissa tarkistuksissa tarkastellaan vammaisten oikeuksiin liittyviä asioita.
Olen neuvotellut usean eri tahon kanssa tarpeesta varmistaa, että tietyt vammaisten käyttäjien oikeuksia ja vammaisia ihmisiä työpaikoilla koskevat perusperiaatteet sisällytetään tähän mietintöön, ja toivoakseni tulevaan vuoden 1999 katsauksen mukaiseen lainsäädäntöön riittävän aikaisessa vaiheessa.
On esitetty kuluttajan suojelua koskevia tarpeita - tärkeitä luottamuksen vakiinnuttamiseksi sähköisessä kaupassa - verotuksen tulevaisuudesta, vaikutuksista terveydenhoitoon ja liikenteeseen.
Erityisen tärkeitä ovat jo esiin tulleet työllisyysvaikutukset, ja yritin kovasti saada tasapainoa aikaiseksi: etten olisi liian negatiivinen, koska tietenkin osa näistä muutoksista tarkoittaa työttömyyttä, mutta toisaalta yritin katsoa mahdollisuuksia uudenlaiselle työlle, jota muutokset toisivat tullessaan.
Kun tein taustatutkimustyötä tehdäkseni nämä huomautukset teille tänään, etsin esimerkkejä, koska mielestäni nämä valaisevat niin hyvin Euroopan unionin kansalaisia siitä, kuinka tämä kehitys tuo etuja heidän elämäänsä.
On myös tärkeää, että me parlamentissa ja Euroopan unionin toimielimissä sovellamme omissa keskusteluissamme uudenaikaisia menetelmiä, menetelmiä, joille avoimuus on tyypillistä.
Haluaisin käyttää muutamat viimeiset sekunnit puheajastani kiinnittääkseni teidän huomionne kolmeen hankkeeseen omalla alueellani.
Yksi näistä on Rutlandissa, Englannin pienimmässä kreivikunnassa, jossa perustettiin virtuaalinen Rutland, joka toi yhteen ihmiset maaseudun eristyneissä yhteisöissä vapaa-ajan, liikenteen, työn ja yleisen sosiaalisen elämän merkeissä.
Pohjoisempana Nottinghamin maaseutuyhteisöneuvosto on aloittanut vastaavat hankkeet alueella, jossa kaivostoiminta on loppumassa, ja tämä on tuomassa valtavasti hyötyä monille tuon alueen ihmisille.
Laajemmalla pohjalla, M-net, the European East Midlands -verkko, joka auttaa pieniä yrityksiä ja käsityöyrityksiä ja on yhteydessä yliopistoihin ja collegeihin, on myös tärkeä.
Lopuksi, arvoisa puhemies, muutamia tulevaisuutta koskevia kommentteja.
On mielenkiintoista yrittää katsoa tulevaisuuteen, ja haluaisin lainata kuuluisaa Louis Armstrongin laulua "What a wonderful world", jossa sanotaan, että lapsia syntyy, näemme heidän kasvavan ja oppivan enemmän kuin itse ikinä opimme. ("Babies are born, we watch them grow, they'll learn much more than I'll ever know").
Uskon, että meidän kaikkien mielestä lastemme ja lastenlastemme tulevaisuus on suurten mahdollisuuksien, mutta myös suuren epävarmuuden tulevaisuus.
Mielestäni on kunnioitettavaa, että komissio aikoo olla tässä johtavassa, keskeisessä roolissa, ja suosittelen teille komission ehdotuksia ja omaa mietintöäni.
Arvoisa puhemies, arvoisa komission jäsen Liikanen, hyvät kollegat, ennen kuin aloitan puheenvuoroni työllisyys- ja sosiaalivaliokunnan puolesta, haluan esittää erittäin vilpittömät ja lämpimät kiitoksemme esittelijä Readille.
Olemme työskennelleet kellon kanssa kilpaa ja olemme tehneet työtä erinomaisen kollegan kanssa, joka on ollut hyvin solidaarinen ja joka on ottanut hyvin avoimesti vastaan kaikki näkemykset, joita valiokuntamme on halunnut esittää tästä tärkeästä aiheesta.
Paljon kiitoksia, parlamentin jäsen Read, mietinnöstänne ja yhteistyöhalukkuudestanne.
Komissio on esittänyt Lissabonissa 23. ja 24. maaliskuuta pidettävälle Eurooppa-neuvoston ylimääräiselle kokoukselle tärkeän aloitteen, eEurope-aloitteen, jonka työllisyys- ja sosiaalivaliokunta on ottanut vastaan myönteisesti ja toiveikkaasti.
Pidämme tietenkin kiitettävinä komission pyrkimyksiä siihen, että tietoyhteiskunta hyödyttäisi kaikkia sektoreita ja kaikkia Euroopan alueita, mutta meillä on nyt komission jäsenen läsnä ollessa tilaisuus ottaa huomioon myös kansalaisten näkökulma ja muistuttaa komissiota ja kansalaisia siitä, että emme voi tyytyä vain retorisesti toteamaan tavoitteet tai esittämään toiveita, vaan me haluamme myös, että nämä paperilla olevat suunnitelmat myös konkretisoituvat mahdollisimman hyvin konkreettisiksi tavoitteiksi ja tarkoiksi rahoitussitoumuksiksi, sillä vain tällä tavoin meillä tulee olemaan todellinen strategia, joka kattaa kaikki tietoyhteiskunnan osa-alueet, ja vain, jos tehdään todellisia sitoumuksia, siitä on hyötyä kaikkein epäsuotuisammassa asemassa oleville yhteisöille ja kansalaisille, jotka ovat suurimmassa vaarassa jäädä uuden yhteiskunnan ulkopuolelle.

Komissio on epäilemättä hyvin avokätinen, mutta kun kysymystä tarkastellaan työntekijöiden ja epäsuotuisimmassa asemassa olevien ihmisten näkökulmasta, se ei vieläkään anna vastausta niihin kysymyksiin, jotka parlamentti on esittänyt jo monessa asiakirjassa, esimerkiksi vihreässä kirjassa "Elämä ja työ tietoyhteiskunnassa - ihmisläheisyys etusijalle", sillä emme edelleenkään tiedä kovin tarkasti, kuka maksaa tämän valtavan digitaalisen lukutaitohankkeen, joka Euroopassa on toteutettava kuroaksemme umpeen sen kuilun, joka vallitsee unionin ja Yhdysvaltojen välillä.
Emme tiedä kovin tarkkaan, miten vastuu on jaettu hallitusten ja komission kesken, mikä tehtävä on ammattijärjestöillä ja kansalaisyhteiskunnalla.
Haluamme siis, että harkittaisiin täydentäviä analyyseja ja että tehtäisiin konkreettisempia sitoumuksia, jotta aloitteeseen lisättäisiin erityinen kohta, jossa käsitellään työllisyyden ja sosiaalisen yhteenkuuluvuuden lisäämistä tietoyhteiskunnassa sillä sitä ei oteta millään lailla huomioon komission tiedonannossa ja että laaditaan strategia, johon sisältyy suuntaviivoja, suosituksia sekä toimia koskevia osoittimia.
Haluamme, että puhutaan ikääntyneistä henkilöistä eikä ainoastaan nuorista, että puhutaan epäsuotuisassa asemassa olevista yhteisöistä, haluamme, että myös yhtäläiset mahdollisuudet pidetään mielessä.
Uusi yhteiskunta ei saa olla syynä uuteen sukupuolten väliseen epätasa-arvoon.
Arvoisa komission jäsen, meillä on valtavia mahdollisuuksia, mutta niiden on ulotuttava koko väestöön.
Haluamme myös, että eurooppalaista yhteiskuntamallia puolustetaan.
Näin ollen pyydämme teitä ottamaan askeleen eteenpäin, tekemään konkreettisempia sitoumuksia ja tarkemmin määriteltyjä poliittisia ja rahoituksellisia ponnistuksia.
Arvoisa puhemies, arvoisa komission jäsen Liikanen, hyvät kollegat, Euroopan komission eEurope-aloitetta voidaan pitää periaatteessa hyvin myönteisenä.
On kiistaton tosiasia, että uudet teknologiat johtavat perusteellisiin muutoksiin ei vain liike-elämässä, vaan kaikilla yhteiskunnallisen elämän aloilla.
Edelleen pitää paikkansa, ettei kehitystä teollisesta yhteiskunnasta kohti tietoyhteiskuntaa voi pysäyttää, ja siksi voi olla poliittisesti vain oikein valmistaa Eurooppaa mahdollisimman hyvin tietoyhteiskuntaa varten.
Pidän siksi erityisen myönteisenä eEurope-aloitteeseen sisältyvää lausumaa, että tämän aloitteen ensisijaisena tavoitteena on nopeuttaa myönteistä muutosta kohti tietoyhteiskuntaa Euroopan unionissa ja ohjata muutosta sosiaalisen ja alueellisen yhdentymisen suuntaan.
Euroopan komissio esittelee eEurope-aloitetta koskevassa tiedonannossaan kymmenen toimenpidettä, joiden on määrä tasoittaa Euroopassa tietä kohti tietoyhteiskuntaa.
Niin myönteisiä kuin yksittäiset toimet ovatkin, on erittäin suositeltavaa, että toimet strukturoidaan kokonaisuutena ja politiikalle määritetään selkeät prioriteetit.
Tämä tarkoittaa, että erotellaan selkeästi, mitä tehtäviä Euroopan unioni voi ja sen pitää hoitaa itse ja mitkä tehtävät kuuluvat yksittäisten jäsenvaltioiden toimivaltaan. Tässä yhteydessä on otettava huomioon, että muutamat jäsenvaltiot ja alueet ovat edistäneet uusia teknologioita ja niiden hyväksymistä kansalaisten keskuudessa jo vuosia.
Sikäli Eurooppa-neuvoston ylimääräisessä kokouksessa Lissabonissa yksittäisille valtioille saa mielellään antaa suosituksia, mutta ei määrätä kattavia velvoitteita eikä erityisesti mitään liian suuria taloudellisia rasitteita.
Mitä Euroopan unionin pitää tehdä eEurope-aloitteen yhteydessä?
Unionin osaksi tulevat minun nähdäkseni seuraavat prioriteetit, joita oli määrä käsitellä myös jäsen Readin, jota haluan kiittää myös lämpimästi tässä yhteydessä, mietinnön pääkohtina.
Ensinnäkin: meidän on luotava avoin ja nykyaikainen, multimediaa hyödyntävä suorituskykyinen infrastruktuuri.
Politiikan on huolehdittava Euroopassa nykyaikaisesta suorituskykyisestä infrastruktuurista, joka mahdollistaa korkealaatuisten viestintäpalveluiden tarjoamisen ja käytön puhelimen, PC:n ja television kautta.
Tähän kuuluu se, että Internetin käytöstä tehdään edullisempaa kaikille Euroopan kansalaisille. Tätä varten on edistettävä aiempaa enemmän kilpailua erityisesti paikallisverkoissa, esimerkiksi paikallisverkkojen eriyttämisen avulla.
Tähän kuuluu kuitenkin myös se, että palveluiden tarjoajille annetaan mahdollisuus käyttää kaikkia käyttöjärjestelmiä kilpailukykyiseen hintaan, mikä tarkoittaa esimerkiksi myös sitä, että palveluiden tarjoajien käyttöön annetaan kaapelitelevisio.
Tähän kuuluu myös se, että pohditaan Euroopan radiotaajuuspolitiikkaa ja siirrytään kohti strategista ja taloudellisiin periaatteisiin pohjautuvaa lähestymistapaa, kuten te, arvoisa komission jäsen, olette myös ehdottanut.
Me emme saa kuitenkaan laiminlyödä siinä yhteydessä tietenkään kaupallisia sovelluksia, joita tuotetaan suurimmaksi osaksi yleiseksi hyödyksi, kuten yleisradiota.
Se on otettava pikemminkin huomioon taajuusmääräyksissä siinä mittakaavassa, joka vastaa sen roolia mielipiteitä muovaavana ja mielipiteiden moninaisuutta vaalivana instituutiona.
Toiseksi: meidän on luotava nopeasti oikeudelliset puitteet sähköiselle kaupankäynnille.
Niinpä on hyväksyttävä viivyttelemättä jo vireillä olevia lainsäädännöllisiä hankkeita, kuten sähköistä kaupankäyntiä koskeva direktiivi tai tekijänoikeussuojan uudistamista koskeva direktiivi.
Varovaisuus on kuitenkin lainsäädännössä sikäli paikallaan, että siitä ei saa seurata liiallista sääntelyä, eli tulevien lainsäädäntöhankkeiden kohdalla pitäisi kysyä aina ensin, ovatko ne ylipäätään tarpeellisia.
Kolmanneksi: meidän on asetettava tämä eurooppalainen aloite eEurope-tulikokeeseen.
Olen jo viitannut siihen, että muutokset informaatioteknologiassa ja uudet mediat vaikuttavat kaikkiin elämän aloihin.
Siten on myös sopivaa, että kaikki Euroopan tasolla tehtävät aloitteet asetetaan eEurope-tulikokeeseen, eli konkreettisesti ...
(Puhemies keskeytti puhujan.) Arvoisa puhemies, pyydän anteeksi.
Pyydän kuitenkin hartaasti, että saisin päättää vielä lauseeni.
Olen puhunut epähuomiossa liian kauan, mutta sallikaa minun korostaa viimeisessä lauseessa vielä kerran, että suhtaudun eEurope-aloitteeseen erittäin myönteisesti, mutta aiemmin antamieni sysäysten pitäisi tulla myös vielä huomioiduiksi puheosuudessani.
Arvoisa puhemies, onnittelut jäsen Readille hänen erinomaisen mietintönsä johdosta sekä komission jäsen Liikaselle ovat tänään tietenkin paikallaan.
Tämä on myönteinen keskustelu, erittäin myönteinen Euroopan kannalta ja sitä kohtaan on osoitettu laajaa mielenkiintoa, kuten tarkistusten suuri määrä osoittaa.
Saanen poimia ne seikat, jotka ovat mielestäni tärkeimmät: infrastruktuuri, oikeudellinen varmuus - ihmisten on tiedettävä, mikä heidän tilanteensa on - sekä taitohyökkäys, joka pitäisi kohdistaa koululaisten ja opiskelijoiden lisäksi ryhmiin, jotka on jätetty huomiotta, kuten naiset ja ikääntyneet, jotka ovat valtava taitoresurssi, jos sitä hyödynnettäisiin.
On häpeä, että suurissa maissa ei ole aiemmin ennakoitu tarvetta kouluttaa; nyt sellaisten maiden, kuten Saksan ja Yhdistyneen kuningaskunnan, täytyy tuoda muualta työntekijöitä.
Tiedän, että on järjestettävä erittäin hyvä mainos- ja markkinointikampanja ja että vangitsemme Euroopan kansalaisten mielenkiinnon.
Emme saan unohtaa vammaisia.
On muistettava se tosiseikka, että asiakirja-aineistoa ei ole saatavilla näkövammaisia varten, ja tämä on virhe, joka voidaan korjata tulevaisuudessa.
Meidän on ehkäistävä jakoja, jakoja Euroopan alueiden välillä, Euroopan kotitalouksien välillä ja Euroopan ihmisten välillä.
Yritysten välinen viestintä toimii hyvin, mutta meidän on Euroopan unionissa parannettava viestintää yritysten ja kuluttajien välillä, missä olemme Yhdysvaltoja jäljessä.
Jotta voisimme tehdä sen, meidän täytyy varmistaa, että ihmiset - asiakkaat - vakuuttuvat yksityisyydestä ja turvallisuudesta, ja teidän toimenne auttavat saavuttamaan tuon luottamuksen.
Yritysten ja kuluttajien välinen viestintä on erittäin tärkeää ikääntyneille, kotiin sidotuille ja niille, joilla on perheeseen liittyviä velvollisuuksia ja joille uran ja perheen kanssa tasapainoilu on vaikeaa, pääasiassa naisille.
On eettisiä asioita, joihin meidän on kiinnitettävä huomiota, mutta olen erittäin optimistinen ja uskon, että jäsen Read jatkaa työtään teidän kanssanne ja löydämme parlamentista monta puolestapuhujaa eEurope-tiedonannolle.
Arvoisa puhemies, hyvät parlamentin jäsenet, arvoisa komission jäsen, arvoisa mietinnön esittelijä, jolle haluaisin esittää tässä yhteydessä kiitokseni avoimesta keskustelusta ja tietysti myös mietinnöstä.
Haluaisin käsitellä aluksi eEurope-aloitteen ja myös jäsen Readin mietinnön lähestymistapaa.
Työttömyyttä on määrä alentaa Internetin, sähköpostin ja matkapuhelimien avulla.
Todellisuus näyttää toisenlaiselta.
Informaatioteknologia-buumin vastapainona ovat fuusiot ja irtisanomiset.
Myös historia osoittaa, että tämä lähestymistapa on epäonnistunut.
Teollistuminen, ydinvoima ja bioteknologia eivät ole tuoneet hyvinvointia ja vapautta kaikille.
Aloitetta ja mietintöä leimaa ajatus, että tietä kohti tietoyhteiskuntaa on määrä tasoittaa nuorimmille ja parhaimmille.
Tämä ajatus sivuuttaa valitettavasti täysin sen, että tämä ryhmä koostuu jo voittajista, ja väestön valtaosa jää tyhjin käsin.
Meille tässä on oltava kuitenkin kyse siitä, että kaikkien ihmisten annetaan hyötyä teknisistä uudistuksista, olivatpa he sitten miten vanhoja tai rikkaita tahansa tai elävätpä he sitten millä alueella tahansa.
Meidän pitäisi tutkia mahdollisuuksien tasavertaisuuden periaatettamme sen aitouden osalta.
Yleispalvelu määrittelee oikean suunnan, mutta tätä ajatusta eivät saa kuitenkaan toteuttaa sellaiset palveluntarjoajat, jotka sensuroivat Internetiä estämällä teknisesti asiakkaidensa pääsyn verkon joihinkin osiin.
Komission ehdotuksessa halutaan luoda tasa-arvoa niin sanotun markkinoiden sääntelyn purkamisen avulla.
Se yksinään on jo tarpeeksi järjetöntä, sillä sääntelyn purkaminen lähtee aina siitä, että vahvasta tulee entistäkin vahvempi ja valtion on määrä tukea heikkoja mahdollisimman vähän.
Informaatioteknologioiden kohdalla me lähdemme kuitenkin toki aivan erilaisesta tilanteesta.
On olemassa esimerkiksi monia aloitteita, jotka edistävät Internetin ja tietokoneiden käyttöä kouluissa.
Jos ei kuitenkaan oteta huomioon sitä, että jokaisessa luokassa on oppilas, jolla on asiasta paremmat tiedot kuin opettajalla, aloite voi johtaa vain epäonnistumiseen.
Se, että erityisesti jäsen Readin mietinnön useissa kohdissa sääntelyn purkamispolitiikan puolesta käytetään usein myös vielä voimakkaasti amerikkalaisvastaisia perusteluja, osoittaa jälleen kerran, miten voimakkaasti yksityisen teollisuuden edut ovat sanelleet tämän tekstin.
Sen myötä tulen seuraavaan kiistanalaiseen asiaan: kansalaisoikeuksiin.
Me tarvitsemme oikeastaan yleismaailmallista tietosuojaa koskevan konseptin.
Sen sijasta komission ja Euroopan parlamentin eräiden jäsenten tavoitteena on älykortin käyttöönottaminen. Kaikki teidän tietonne olisi sitten tallennettu yhteen korttiin.
Sairauskassanne tietäisi sitten teidän olevan homoseksuaali, ja työnantajanne olisi aina erittäin hyvin tietoinen tähänastisista ja jatkossa oletettavissa olevista sairauksistanne sekä esivanhemmistanne.
Se tarkoittaa askelta kohti läpinäkyvää ihmistä, ja se taas valtion lisääntyvää puuttumista kansalaisen yksityiselämään.
Älykortin avulla suunnitellaan tahallisesti ja toteutetaan Euroopan tasolla uusi perusoikeuksien valtava rajoittaminen.
Sitä markkinoidaan toisaalta innovatiivisena politiikkana, kun toisaalta täällä parlamentissa kiistellään juuri muiden elinten kanssa perusoikeuskirjasta.
Miten ne sopivat yhteen?
Vaadin erityisesti "Echelon"asian valossa, että tämä asia ajatellaan vihdoinkin uusiksi.
Nyt tarvitaan tietosuojaa ja viestien salaamista.
Muuten: kansalaisten on valvottava valtiota eikä toisinpäin!
Arvoisa puhemies, alkuperäisessä englanninkielisessä paperissa komissio käyttää sanaa information society, ei sanaa knowledge society.
Nämä ovat kaksi eri asiaa.
Informaatio on vain tiedon raaka-aine, informaatio on kaaosta, kun taas tieto on järjestystä, järjestystä kaaokseen.
Informaatioyhteiskunta on kaaosyhteiskunta.
Tietoyhteiskunta on enemmän, ja se voi olla myös sosiaalisen järjestyksen, kulttuurisen monimuotoisuuden ja ihmisten keskinäisen solidaarisuuden yhteiskunta.
Informaatioyhteiskunta on tähän mennessä näyttäytynyt kansalaisille kaoottisina pörssikursseina.
Teknologiaosakkeiden hinnat ovat nousseet tavalla, jolle ei ole taloudellista perustetta.
Rahat eivät ole menneet useinkaan yritysten uusiin investointeihin vaan niiden omistajille, joista on tullut miljonäärejä ja miljardöörejä.
Sillä tavoin informaatioyhteiskunta näyttäytyy kansalaisille kuplataloutena, sosiaalisena eriarvoisuutena ja epätasa-arvona.
Informaatioyhteiskunta on ollut sitä, että miljonäärit ovat tehneet sosiaalisen vallankumouksen, he ovat innovatiivisesti tuhonneet vanhan yhteiskunnan rakenteet.
Heidän vallankumouksensa on ollut myydä koneita ja ohjelmia kaikille.
Meidän muiden on tehtävä vastavallankumous.
Meidän on asetettava tavoite korkeammalle kuin komissio on asettanut.
Meidän on vaadittava tietoyhteiskuntaa eikä kaoottista informaatioyhteiskuntaa kaikille.
Kysymys ei saa olla vain siitä, onko jokaisella matkapuhelin, miten kulkee sähköposti ja mitä ostetaan sähköisestä kaupasta.
Parhaimmillaan tietoyhteiskunta voi olla uuden kapitalismin sosiaalinen ulottuvuus.
Informaatioyhteiskunta kaikille on aivan liian vaatimaton, liian kaupallinen ja kulttuurisesti liian rajoittunut tavoite.
Meidän pitää haluta tietoyhteiskuntaa kaikille, se on demokratiaa.
Arvoisa puhemies, Ranskassa sanotaan, että "paras on hyvän vihollinen", ja pelkäänpä pahoin, että Readin mietintö on tästä räikeä esimerkki.
Kukaan ei kiellä tosiasiassa viestintäkeinojen ja etenkään Internetin merkitystä yhteiskuntiemme tulevalle kehitykselle, eikä myöskään Euroopan unionin jäsenvaltioiden nykyistä jälkeenjääneisyyttä alalla Yhdysvaltoihin verrattuna tai tarvetta kodifioida näiden keinojen mahdollisesti anarkistista kehitystä siten, että rajoitetaan niiden aiheuttamat mahdolliset suunnasta poikkeamiset ja taataan niiden mahdollisimman suuri kansansuosio.
Pelkään kuitenkin, että meille tänään jätetty hyvien tarkoitusperien luettelo vahingoittaa tosiasiassa haluttua tavoitetta.
Sen sijaan, että parlamentti etenisi vähitellen määrittämällä jäsenvaltioille konkreettisen ja määrällisen tavoitteen lyhyellä tai keskipitkällä aikavälillä, se antaa kirjavan ja sekavan signaalin. On totta, että tämä johtuu suurelta osin komission työn merkillisyyksistä.
Olisimme halunneet lisää tarkennuksia eurooppalaisen lähestymistavan erityislaadusta alalla ja etenkin tavasta, jolla komissio aikoo auttaa jäsenvaltioita jarruttamaan amerikkalaisen mallin mukaista hillitöntä yhdenmukaistamista, mikä helpottaisi varmasti näiden pelkkiin teknisiin ja kaupallisiin näkökohtiin perustuvien välineiden kehittymistä.
On totta, että mietinnön pedagogiset ja sosiaaliset huolenaiheet ovat kiitettäviä, mutta niillä on loppujen lopuksi aika vähän painoarvoa niiden vaikutusten rinnalla, joita tämän välineen laajentaminen nykyisessä muodossaan välittömästi aiheuttaa Euroopan kansoille.
Mitä yhteensopivuuksia on komission tekstin ja verotuksen erityislaaduilla kaupan ja työllisyyden aloilla eri jäsenvaltioissa?
Mitä mahdollisuuksia meillä on saada muut kunnioittamaan henkilön- ja sananvapauden käsitteitämme, joita ei ole vielä yhdenmukaistettu maailmassa?
Mitä takuita meillä on siitä, että valtioidemme turvallisuus taataan sellaisen teknologian kehityksen kehyksessä, jonka pääasialliset toimijat kuuluvat suurvaltaan, joka samalla kun antaa liberalismin oppitunteja koko maailmalle ei koskaan itse unohda toimia niin, että sen yritykset noudattavat tarkasti sen kansallisen edun käsitettä?
Hyvä esittelijä, voimme olla hämmästyneitä lukiessamme mietintönne 55 kohdasta, että tämä parlamentti asettuu määrätietoisesti...
(Puhemies keskeytti puhujan.)
Arvoisa puhemies, mikäli komission tiedonantoon ja parlamentin päätöslauselmaan on uskomista, tietotekniikan ala on täynnä mahdollisuuksia.
En haluakaan väittää päinvastaista.
Haluan kuitenkin esittää huomautuksen tietoyhteiskunnan rajattomista mahdollisuuksista.
Olen havainnut, että tietoyhteiskunnan kääntöpuolesta ei juurikaan puhuta.
En tarkoita kääntöpuolella vain tiettyjen ryhmien sulkemista tietoyhteiskunnan ulkopuolelle vaan myös uuden sähköisen todellisuuden syntymistä. Siinä todellisuudessa ei oteta huomioon normeja ja arvoja.
Tietoteknologiaetiikan kehittäminen Schröderin esittämällä tavalla vaikuttaa minusta hyvältä asialta.
Sellainen etiikka ei saa olla vapaaehtoista, vaan se on sisällytettävä asianmukaiseen lainsäädäntöön.
Puhtaan Internetin tarjoamiseen tarvittavien suodattimien kehittämisen tukemisen on sisällyttävä sellaiseen etiikkaan.
Arvostan sitä, että parlamentin päätöslauselmassa esitetään kysymyksiä komission ja jäsenvaltioiden toimivallasta.
Kun on kyse opetukseen liittyvistä aloitteista, haluan kuitenkin painottaa selkeästi sitä, että Euroopan unionilla ei ole valtuuksia sillä alueella.
Tuon politiikan alueella kansalliset jäsenvaltiot voivat kantaa vastuun paljon tehokkaammin.
Lopuksi haluan kiittää sydämellisesti esittelijä Readia hänen tekemästään työstä.
Saamme kiittää häntä siitä, että voimme äänestää asiasta vielä ennen Lissabonin Eurooppa-neuvoston kokousta.
Hänen ensimmäinen versionsa oli johdonmukaisempi kuin nyt esillä oleva päätöslauselma. Se on erilaisten kantojen kokoelma, joka sisältää jopa ristiriitaisuuksia.
Huolehtikaamme tulevaisuudessa päätöslauselmiemme johdonmukaisuudesta.
Arvoisa puhemies, arvoisa komission jäsen, on erittäin myönteistä, että Lissabonissa on määrä painotetusti keskustella eurooppalaisen tietoyhteiskunnan kehittämisestä.
Uusi talous, the new economy, on tullut jäädäkseen myös Eurooppaan.
Eurooppalainen vastaus uusiin haasteisiin ja mahdollisuuksien hyödyntämiseen on kuitenkin antanut odottaa itsenään.
Siksi eEurope-aloite on entistä keskeisemmässä asemassa unionin kilpailukyvyn kannalta ja tätä kautta myös kansalaisten näkökulmasta.
Aloitteessa esitetyt uudistusesitykset ovat kunnianhimoisia, mutta eivät välttämättä edes riittäviä.
Etenkin kotimaani Suomen osalta, jossa monessa suhteessa olemme verkottumisessa edellä eurooppalaisia kumppaneitamme, tavoitteet ovat liian vaatimattomia.
Aloitteiseen tulisikin lisätä tulevaisuuden haasteita myös edistyneille tietoyhteiskuntamaille.
Hyvä komission jäsen, arvostan sitä työtä, jota te olette tietoyhteiskunta-asioissa ansiokkaasti tehneet.
Myöskään me Euroopan parlamentin jäsenet emme voi vain seurata sivusta, kun Eurooppa jatkuvasti jää jälkeen internetmaailmassa globaaleista haastajistaan.
Eurooppalaisen langattoman viestinnän selkeä johtoasema maailmassa ei riitä poistamaan huolta eurooppalaisen tietoyhteiskunnan tulevaisuudesta ja siitä, että me todellakin pysymme kilpailussa mukana.
Avainasemassa eurooppalaisen tietoyhteiskunnan luomisessa on todellisen kilpailun mahdollistaminen televiestintäverkoissa.
Kilpailu alentaa kustannuksia, ja juuri viestinnän kustannuksia meidän on saatava alaspäin, jotta kuluttajat ja pk-yritykset voivat täysimääräisesti hyötyä sähköisestä vallankumouksesta.
Kustannusten pienenemisen ohella sähköisen kaupankäynnin kasvun edellytyksenä on myös, että turvallisuuskysymykset kyetään ratkaisemaan kuluttajia tyydyttävällä tavalla ja että lainsäädännön puutteet korjataan.
Erityisen tärkeänä pidän toimenpiteitä riskirahoituksen lisäämiseksi huipputeknologia-alan pk-yrityksille.
Tällä hetkellä eurooppalaiseen riskirahoitukseen käytettävä kaksikymmentä miljardia euroa vuositasolla on vain yksi neljäsosa siitä, mitä USA:ssa samaan aikaan käytetään.
Määrä on aivan liian vähäinen.
Onneksi tässäkin asiassa komissio on ollut kuitenkin aloitteellinen ja kiinnittänyt huomiota kehityksen nopeuttamiseen.
Tietoyhteiskunnan kiihtyvä kehitys muuttaa ympäristöämme, työ- ja elinolojamme ratkaisevasti.
Eurooppalaisina lainsäätäjinä meillä on edessämme todella suuri haaste, jos aiomme pitää lainsäädännön ajan tasalla.
Aina lainsäätäjän ei edes tule puuttua kehitykseen, vaan tietyissä asioissa teollisuus ja toimijat itse voivat nopeasti yhteistyöllään ratkaista ongelmat.
Esimerkkinä voimme mainita ne myönteiset kokemukset, joita toisen sukupolven matkapuhelinjärjestelmien yhteisellä standardisoinnilla saavutettiin ja jotka näkyvät nyt suoraan voimistuneena kilpailukykynä kolmannen sukupolven osalta.
Uuden toimintaympäristön hallinta edellyttää myös koulutusjärjestelmiltä lisääntyviä teknisiä ja pedagogisia valmiuksia.
Tästä johtuen myös eurooppalaisissa koulutusohjelmissa on entistä enemmän kiinnitettävä huomiota opetushenkilöstön kouluttamiseen.
Lopuksi haluan todeta, että kannatan tietoyhteiskuntakehitystä koskevien mittareiden, benchmarkingin, käyttöönottoa.
Mitä tulee muuten eEurope-tiedonannossa esitettyihin konkreettisiin esityksiin, voin vain ihmetellä, miksei niitä ole jo aikaisemmin käsitelty neuvostossa, siten että jäsenvaltioiden sitoutuminen olisi voitu varmistaa.
Arvoisa puhemies, pidän komission tietoyhteiskuntaa koskevassa tiedonannossa erityisen tärkeänä painottaa sitä, että on ehdottoman tärkeää saattaa uusi teknologia kaikkien Euroopan unionin kansalaisten ulottuville.
Kyse ei ole ainoastaan taloudellisesta haasteesta, vaan ehkä vielä enemmän syvällisestä muutosprosessista, jonka tulee koskea jokaista perhettä, jokaista koulua, jokaista yritystä ja julkista hallintoa.
Tämän tärkeän tavoitteen saavuttamiseksi on toisaalta edesautettava uuden teknologian leviämistä, toisaalta on perustavan tärkeää ryhtyä vaadittaviin toimiin, jotta lisättäisiin kuluttajien luottamusta sähköisen kaupankäynnin tarjoamiin valtaviin mahdollisuuksiin.
Tämä on todellinen välttämättömyys, kun otetaan huomioon, kuinka epäluuloisesti ihmiset näihin uusiin välineisiin suhtautuvat.
Vain korkean tietosuoja-asteen ansiosta uuden teknologian käyttö pystytään todella levittämään miljoonien ihmisten jokapäiväiseen elämään, ja vain määrittelemällä selkeät säännöt pystytään mahdollistamaan, että Euroopan unionin kansalaiset pääsevät täysin nauttimaan niistä koituvista eduista.
Tällainen oli ajatuksenkulkuni, kun esittelin teollisuus-, ulkomaankauppa-, tutkimus- ja energiavaliokunnalle joukon tarkistuksia, joissa pyrin nimenomaan painottamaan kuluttajansuojan tärkeyttä uuden teknologian levittämishankkeessa, jota Prodin komissio edistää.
Harmikseni sain todeta, että ainoastaan osa näistä tarkistuksista on hyväksytty Readin mietinnössä, josta tosin olen pääpiirteittäin samoilla linjoilla.
Toivonkin hartaasti, että tämä on vain seurausta onnettomista olosuhteista, joiden vuoksi oma valiokuntani, joka vastaa kuluttajansuojasta, ei ehtinyt äänestää ajoissa virallisesta lausunnosta.
Olen varma, että näiden kahden valiokunnan välinen yhteistyö on tehokkaampaa, kun tulevaisuudessa neuvotellaan Lissabonin huippukokouksen jälkeen tehtävästä toimintasuunnitelmasta.
Arvoisa puhemies, arvoisat komission jäsenet, hyvät kollegat, kun kiinnitetään oikeutetusti paljon huomiota sellaisten mahdollisuuksien kehittämiseen, joiden avulla tietoyhteiskunnasta tulee kaikkien omaisuutta, on myös tehtävä paljon työtä sen varmistamiseksi, että emme saa jälleen aikaan kahtia jakautunutta yhteiskuntaa, joka koostuu toisaalta tietotekniikan asiantuntijoista ja toisaalta niistä, jotka eivät ole asiantuntijoita alalla.
Lisäksi pidän tärkeänä sitä, että pienten ja keskisuurten yritysten asemaa on puolustettava, erityisesti pienten yritysten.
Tässä yhteydessä on tärkeää huolehtia siitä, että saadaan aikaan takuut mainosten levittämisestä.
Kaupalliseen viestintään liittyvän yhdenmukaisen politiikan puuttumisen vuoksi voi todellakin syntyä esteitä, jotka aiheuttavat vaikeuksia etenkin pienille yrityksille.
Siitä seuraa kaupallisen viestinnän väkisin aikaansaatu yhdenmukaistaminen.
Viime kädessä haluan korostaa täällä myös sitä, että on tärkeää, että ainakin asianosaiset, toisaalta kuluttaja ja toisaalta yrittäjä, voivat tehdä etukäteen sopimuksia sovellettavasta oikeuskäytännöstä.
Jos käytäntönä on se, että kuluttaja voi haastaa yrityksen oikeuteen oman maansa tuomioistuimessa, se merkitsee pienelle yritykselle mahdotonta asiaa, koska sen pitäisi saada oikeusapua 14 muussa jäsenvaltiossa, eivätkä pienet yritykset todellakaan pysty järjestämään tällaista asiaa.
Arvoisa puhemies, hyvät kollegat, komissio muistuttaa meitä eEurope-aloitteen yhteydessä siitä, että Eurooppa on myöhässä tietoyhteiskunnan kehittämisessä.
Myöhästymisellä tarkoitetaan jälkeenjääneisyyttä Yhdysvaltoihin verrattuna; tämä on totta ja kukapa tämän kiistäisi.
Mutta tämän toteamuksen lisäksi olisi arvioitava tämän jälkeenjääneisyyden laatua: taloudellista, poliittista ja sosiaalista.
Miten voisimme tämän oikein mitata?
Komissio haluaa tehdä poliittisen aloitteen, tarttukaamme siten välittömästi kiinni sen tekemään ehdotukseen.
Kyllä, Eurooppa on jäänyt jälkeen tietoyhteiskuntaan pääsyssä välineenä, tiedon välineenä, luomisen välineenä, vaihdon välineenä.
Kyllä, olemme jääneet jälkeen Internetin mahdollistaman kaupan kehityksessä.
Mutta ovatko nämä kaksi myöhästymistä samoja?
Tietyt henkilöt vastaavat meille "ei tällä ole merkitystä", ja että tätä upeaa välinettä eli numeerista tietoa on kehitettävä kaikin tavoin ja että tämä tavoite itsessään on riittävä.
Komission aloite saattaisi antaa tällaisen vaikutelman.
Voimmeko tosiasiassa tyytyä tavoitteiden luetteloon, jossa pienyritysten kehitys asetetaan samalle tasolle kuin julkisten palvelujen kehitys ja jossa sähköinen kaupankäynti kilpailee yliopistokoulutuksen kanssa?
Jälleen kerran, koska asiaa ei ole käsitelty, herää kysymys tiedon sisällöstä, jota pitäisi levittää numeerisen välineen ansiosta.
Standardoitu sisältö vai Euroopan kulttuurista ja kielellistä monimuotoisuutta heijastava sisältö?
Sosiaalinen sisältö vai pelkästään kaupallinen sisältö?
Tietoyhteiskunta tuottaa jo nykyisin sosiaalisia verkostoja, kehittää uusia kulttuurikokemuksia sekä luo tilanteita poliittisille ja mielipidekeskusteluille.
Asiassa on ryhdyttävä toimiin.
Komissio puhuu Euroopan jälkeenjääneisyydestä ja tämän myöhästymisen kiinnikuromisen kiireellisyydestä.
Meidän ei pidä jälkeenjääneisyyden ja kiireellisyyden takia tyytyä vain nopeuttamaan menettelyä sen toteutumista edellyttävien demokraattisten ja poliittisten ehtojen pohdinnan kustannuksella.
Teknologinen edistys on liiankin hyvin tunnettu iskulause.
Kuitenkin mutaatiota, johon osallistumme, voidaan verrata kirjapainotaidon syntymiseen.
Sen mukanaan tuomat panokset ja muutokset edellyttävät todellista pohdintaa.
Koska tavoitteena on työllisyyden kehittäminen ja demokratiaan siirtyminen, kuten Readin mietinnössä niin hyvin muistutetaan, olisi valitettavaa nähdä niiden kehittyvän vain markkinoiden ja talouskehityksen ehdoilla.
Arvoisa puhemies, arvoisa komission jäsen, uusien informaatio- ja viestintäteknologioiden myötä meillä on todellakin - puhuakseni nyt kuvaannollisesti - uusi polttoaine taloudelliseen veturiimme, jonka avulla talouteemme pannaan taas vauhtia.
Haluaisin kuitenkin käsitellä myös kolmea seikkaa, jotka pitäisi ottaa ehkä mukaan pohdintoihin.
Ensinnäkin: Amsterdamin sopimuksen 6 artiklassa vaaditaan yksiselitteisesti, että kaikki politiikan alat on muotoiltava kestävän kehityksen periaatteen mukaisesti.
Arvoisa komission jäsen, aivan rehellisesti sanoen, kun tarkastelen tätä tiedonantoa, siinä on otettu mielestäni liian vähän huomioon kestävä kehitys, ekologiset tuotteet ja sysäys ekologiseen elämäntapaan sekä kysymys, mitä vaikutuksia informaatio- ja viestintäteknologioilla on ympäristönsuojeluun.
Tiedonantoa pitäisi siis parantaa tältä osin.
Toiseksi: miten meidän työelämämme ja työsuhteemme sitten muuttuvat?
Voivatko kansalaiset vaikuttaa niiden muotoilemiseen?
Kysymys kuuluu siis, eikö tarvita uusia työntekijöiden päätöksentekoon osallistumista koskevia rakenteita sekä uusia kuulemisen ja muotoilemisen rakenteita, kun otetaan huomioon tämä vallankumouksellinen kehitys.
Myös tämä pitäisi ottaa voimakkaammin huomioon.
Kolmanneksi: juuri tutkimuksen viides puiteohjelma sisältää paljon sosioekonomista tutkimusta, jossa suuntaudutaan analysoimaan, mikä pitää meidän Eurooppamme yhdessä juuri informaatio- ja viestintäteknologioiden alalla.
Emmehän voi mennä siihen, että hankimme nyt kunnollista polttoainetta ja lämmitämme talouden veturiamme sillä ja toisaalta harjoitamme puiteohjelmassa sosioekonomista seurantatutkimusta kuitenkin tästä tiedonannosta täysin irrallaan.
Asian ydin on siis: veturin lämmittäminen kyllä, mutta se ei saa ajaa mihin tahansa, vaan me tarvitsemme myös raiteet tätä veturia varten.
Arvoisa puhemies, hyvät kollegat, yhteiskuntaamme ei ole kohdannut näin suuri potentiaalinen vallansiirto sen jälkeen kun yleinen äänioikeus on levinnyt.
Tietoyhteiskunnalla on mahdollisuuksia siirtää valtaa hallitukselta yksilölle, virkamieheltä kansalaiselle ja tietenkin yritykseltä kuluttajalle.
Se avaa maailmanlaajuisen markkinapaikan ja lähes rajattoman tiedonsaannin kaikille, joilla on tietokoneen käyttömahdollisuus.
Se on suurin yhteisöjen ja kansallisuuksien välisten muurien murtaja, jonka olemme koskaan nähneet, suurempi kuin mikään EU:n direktiivi on koskaan ollut.
Se tarjoaa enemmän valtaa, enemmän valinnanvaraa, alhaisempia hintoja kansalaisille kaikkialla Euroopassa ja kaikkialla maailmassa, ja mielestäni parasta mitä hallitukset voivat tehdä, on pysyä poissa kyberavaruudesta niin pitkälle kuin mahdollista ja antaa kuluttajien, yritysten ja kansalaisten jatkaa toimintaansa ja elämäänsä.
Lainlaatijat eivät voi pysyä tämän teknologian tahdissa, vaikka yrittäisivätkin.
Teknologia ja teollisuus ovat paremmin varustautuneita vastaamaan kuluttajien huoliin äärimmäisen kilpailuhenkisillä markkinoilla.
Juuri nuo kilpailuhenkiset markkinat varmistavat sen, että kuluttajaa suojellaan, eikä mikään raskas lainsäädäntö, joka saattaa tyrehdyttää sähköistä kauppaa ja siirtää tällaisen meidän taloudessamme tapahtuneen vallankumouksen hedelmät muiden korjattavaksi, joka on vertaansa vailla 1800-luvun teollisen vallankumouksen jälkeen.
Tiedämme kuitenkin kaikki, että tarvitsemme peruslinjan hallituksen mukanaololle.
Tarvitsemme peruslainsäädäntökehyksen sähköiselle kaupalle.
Toivon, että se olisi kevyt kehys, mutta meidän on ajettava se läpi nopeasti, koska sähköinen kello käy ja maailmassa on monia organisaatioita, jotka pyrkivät alalle.
On meidän etujemme mukaista varmistaa, että saamme vastaukset ja lainsäädäntömme oikein, mutta ne on myös saatava läpi nopeasti.
Meidän parlamentissa on ajettava mahdollisimman pian läpi sähköistä kauppaa koskeva direktiivi, jossa on alkuperämaaperiaate.
Meidän on hyväksyttävä uusia lainkäyttöalueita koskevia sääntöjä, jotka luottavat siihen, että kuluttajat tekevät valistuneita valintoja sen suhteen, minkä lainkäyttöalueen ne haluavat valita.
Meidän on ajettava läpi televiestintäpaketin vapauttaminen, koska voimme jakaa tätä valtaa, näitä halpoja hintoja ja näitä suuria mahdollisuuksia kuluttajille ainoastaan edullisten kilpailukykyisten televiestintämarkkinoiden kautta, koska se on ainoa tapa saada kuluttajille halpoja hintoja.
Haluamme rakentaa Euroopan matkapuhelinalalla saavuttaman johtoaseman varaan ja ottaa oppia sellaisista suurista maailmanlaajuisista tekijöistä kuin Suomen Nokia.
Jäsenvaltioiden on rakennettava tietotekniikkataitokäsitteen varaan kouluissaan, mutta meidän on tehtävä tämä nopeasti, koska jos emme tee niin, muut ottavat tässä tarjolla olevan palkinnon, joka on johtava asema maailmanlaajuisilla sähköisen kaupan markkinoilla.
Arvoisa puhemies, arvoisa komission jäsen, hyvät läsnäolijat, haluaisin ensiksikin kiittää parlamentin jäsen Readia tästä mietinnöstä ja tarkentaa heti aluksi, että tyydyn käsittelemään pelkästään sosiaalisia näkökohtia, joita kannattaa mielestämme kehittää edelleen.
Pari päivää ennen Lissabonin huippukokouksen pitämistä minusta näyttää siltä, että Euroopan parlamentin on annettava selkeä signaali jäsenvaltioiden hallituksille, jotta Euroopan siirtyminen numeeriseen aikakauteen ja siten uuteen talouteen, jolla on huomattava potentiaali, ei toteutuisi sosiaalisen koheesion kustannuksella.
Tukevan sosiaalisen kiinnittymisen tarve ja kansalaisten todellisten tarpeiden huomioonotto ovat mielestäni tietoyhteiskunnan menestymisen ehdottomia edellytyksiä, siten kuin me sen käsitämme Euroopassa, ja jota ei voida rakentaa vain markkinavoimista käsin.
Meidän on valvottava hyvin valppaasti, että kaikki yhteiskuntasektorit hyötyvät tietoyhteiskunnasta ja estettävä sellaisen yhteiskunnan luominen, jossa uusien teknologioiden saanti ja niiden mahdollisuuksien hyödyntäminen määräävät sosiaalisen hyväksynnän tai syrjinnän.
Mielestäni esiin on nostettava kolme elementtiä, yhdessä niiden mukanaan tuomien uhkakuvien ja huolien kanssa.
Ensimmäinen koskee käyttäjiä ja vaaraa kuilun syntymisestä sosiaalisen syrjinnän eri uhrien välille.
Tosiasiassa Internetiin pääsyn kustannukset, kokonaisten kansanryhmien sulkeminen ulkopuolelle (nuoret työttömät, kotiäidit, vanhukset) sekä koulutusjärjestelmien tai ammattikoulutuksen puutteet ovat tietoyhteiskuntaa, jonka olisi oltava kaikille hyödyksi, varjostavia olettamuksia.
Toinen huoli koskee tällä alalla työskenteleviä henkilöitä; joustavuus on alalle ominaista ja siksi palkansaajien on voitava hyötyä organisaatiorakenteista ja oikeuksiensa takaamisesta, olipa kyse sitten sosiaaliturvasta, eläkkeistä tai työn suorittamisesta riittävissä turvallisuusoloissa.
Kolmas ja viimeinen elementti koskee julkisen palvelun kysymystä ja demokraattisten järjestelmien parantamista menetelmien kehittämiseksi...
(Puhemies keskeytti puhujan.)
Arvoisa puhemies, arvoisa komission jäsen, eEurope on todella tärkeä ohjelma kaikille matkalla teollisesta yhteiskunnasta kohti tietoyhteiskuntaa.
Onnittelen siksi neuvoston puheenjohtajavaltio Portugalia päätöksestä nostaa tämä aihe Eurooppa-neuvoston ylimääräisen kokouksen pääteemaksi.
Onnittelen komissiota sen ehdotuksesta ja mietinnön esittelijää mietinnöstä ja haluaisin sanoa myös erittäin selvästi, miksi esitän tämän kiitoksen ja miksi haluan luottaa myös teidän kaikkien sanoihin.
Mietinnön keskeisenä sisältönä ja komission ehdotuksen ensimmäisenä tavoitteena todetaan, että tietoyhteiskunnassa on välttämätöntä saavuttaa kaikkien kansalaisten tasavertaiset mahdollisuudet ja tasavertainen osallistuminen. eEurope-aloitteen, niin tekstissä sanotaan, on ensi sijassa tarkoitus näyttää jokaiselle kansalaiselle, taloudelle ja koululle, jokaiselle yritykselle ja jokaiselle virastolle tie digitaaliseen aikakauteen ja verkkoon.
Tämä tavoite ei oikeuta mielestäni täällä esitettyyn huoleen yhteiskunnan mahdollisesta jakaantumisesta kahtia niihin, joilla on nämä mahdollisuudet käyttää tietoa, ja niihin, joilla niitä ei ole.
Minä korostan tätä tavoitetta erityisesti siksi, että uskon sen voivan tehdä Euroopan unionin tietoyhteiskuntaan tekemän panostuksen edut kansalaisille erityisen selväksi, mutta tietysti vain silloin, jos me myös pidämme sanamme ja täytämme kansalaisille tekemämme lupaukset, jos me todellakin lupaamme ja mahdollistamme kaikille koululaisille vuoden 2002 loppuun mennessä sen, niin lukee tässä ohjelmassa, että heillä on luokassaan erittäin nopea mahdollisuus käyttää Internetiä ja multimediaa, jos me todellakin varmistamme, että vuoteen 2003 mennessä kansalaisilla - nimittäin kaikilla, olivatpa he sitten köyhiä tai rikkaita - on laaja ja turvallinen mahdollisuus käyttää terveydenhuoltojärjestelmiämme.
Ja jos me toteutamme myös todellakin ajoissa sen, mitä tarvitsemme pikaisesti pienten ja keskisuurten yritystemme tukemiseksi, nimittäin riskipääomaa koskevien yhteisten riskien vakuuttamisen yhteisössä.
Tämä on neuvoston, parlamentin ja komission tehtävä. Toivon meille kaikille paljon menestystä kansalaisten etujen nimissä.
Arvoisa puhemies, arvoisa komission jäsen, onnittelen esittelijää lyhyessä ajassa tehdystä onnistuneesta työstä.
Kaikki mukaan ottava informaatioyhteiskunta on varmaan komission jäsenen painotus tälle prosessille.
Se on tärkeää, kiitän häntä siitä.
Lissabonissa tulisikin sopia sosiaaliturvan kestävän rahoituksen periaatteista juuri tämän ajatuksen vuoksi.
On myös päästävä työmarkkinaosapuolten kanssa sopimukseen esimerkiksi etätyöstä ja ammattikoulutuksesta, jos kyseessä on kaikki mukaan ottava informaatioyhteiskunta.
Sitähän se ei ole, ellei työntekijöiden perusoikeuksia turvata.
Uhkanahan on, että internetin avulla palvelut muuttuvat itsepalveluiksi, ja se taas on iso työllisyyskysymys.
Toinen asia: olemme purkaneet telealan sääntelyä noin kymmenen vuotta, ja nyt suurten yritysliittymien myötä on pelko, että nämä alkavat uudestaan säännellä markkinoita.
Tähän olisi minusta puututtava.
Näin ei saa käydä, ja odotan komissiolta herkkää korvaa ja toimenpiteitä.
Kolmanneksi, erään verkkoyhtiön pörssikurssi nousi äskettäin kuukaudessa neljätuhatta prosenttia, ja tämä tapahtui pelkästään antamalla katteettomia pörssitiedotteita.
Kun moni yritys on samanlainen tai lähes samanlainen, suuri osa alalla on siis kuplaa, ja kun romahdus tapahtuu, toivon, että veronmaksajat eivät joudu maksumiehiksi.
Onko arvoisalla komission jäsenellä mielessään lääkettä siihen, mitä tehdään siinä vaiheessa, kun nämä ilmapalloyritykset tällä alalla puhkeavat, ettei veronmaksaja esimerkiksi pankkikriisien tapaan joudu maksajaksi?
. (PT) Arvoisa puhemies, arvoisa komission jäsen, hyvät kollegat, minusta on erittäin tärkeää, että Euroopan parlamentti osallistuu keskusteluun siitä, millä tavalla Euroopan unioni suhtautuu niihin mahdollisuuksiin, joita tietoyhteiskunta sille tarjoaa tämä teema on mukana Lissabonin huippukokouksessa.
Samalla kun korostan, että monet odottaisivat tässä asiassa työllisyyshuippukokoukselta selkeämpiä vastauksia, en vähättele aiheen tärkeyttä enkä tarvetta määritellä eurooppalaista strategiaa alalle.
Kaikki tiedämme myös, että tällä tulevaisuuden kannalta erittäin herkällä ja keskeisellä alueella unioni on jäänyt reippaasti Yhdysvalloista jälkeen.
Olen samaa mieltä, kuin parlamentin jäsen Read meille esittelemässään mietinnössä ja painotan neuvoston puheenjohtaja António Guterresin ilmaisua käyttäen alan kolmea pääasiallista vajetta.
Ensimmäiseksi pragmaattinen vaje.
Kuten Readin mietinnössä onnistuneesti sanotaan, komission ehdottama asiakirja on täynnä yleisiä suuntauksia ja kannatuksemme ansaitsevia aikomuksia, mutta konkreettisten toimien ja seuraamusten osalta se on heikko.
En haluaisi uskoa, että neuvoston loppupäätelmät jäisivät tämäntasoisiksi.
Emme tarvitse lausuntoja ja puheita niin tässä asiassa kuin muissakaan, vaan sellaisia toimia ja päätöksiä, jotka auttavat pienentämään kuilua, joka erottaa meidät Yhdysvalloista.
Toisena on demokratiavaje. Myös täällä on demokratiavaje, joka on ollut suurempikin, mikä myönnettäköön, mutta on tärkeää ehkäistä jakautumista niihin, jotka voivat hyödyntää Internetiä, uutta teknologiaa ja tietoyhteiskuntaa, ja niihin, joilta se on estetty joko taloudellisista syistä tai tiedon tai teknisen osaamisen puutteen takia.
Panostaminen sellaiseen kasvatusjärjestelmään sekä kuljetuksen ja televiestinnän rakenteisiin, jotka tekevät Internetin käytöstä halvempaa, nopeampaa ja käyttökelpoisempaa, ovat prioriteetteja, joilla on oltava ensimmäinen sija ajatuksissamme.
Viimeiseksi investointivaje.
Kuten mietinnössä onnistuneesti sanotaan, näiden ongelmien ratkaisemista ei voida jättää vain markkinoiden huoleksi.
Terveydenhuoltojärjestelmässä, julkishallinnossa, valtioiden ja kansalaisten välisissä suhteissa ja julkisten palvelujen alueella yleensäkin voidaan ja pitää tehdä paljon, jotta saisimme Euroopan siirtymään laatuajatteluun, jonka tarpeen me kaikki täällä tunnustamme.
Arvoisa puhemies, tulevalla viikolla Lissabonissa järjestettävässä Eurooppa-neuvoston ylimääräisessä kokouksessa on kyse sen oman tien määrittelemisestä, jota eurooppalaiset kulkevat tulevaisuuden työelämässä.
Miten meistä tulee entistä kilpailukykyisempiä?
Miten luomme uusia markkinoita?
Miten luomme pysyvästi korkeakoulutusta vaativia työpaikkoja?
Me voimme olla pääosassa huomisen maailmanlaajuisessa tietoyhteiskunnassa, jos hallitsemme ohjelmiston.
Euroopalla on lahjoja.
Euroopalla on kykyjä.
Siltä puuttuu toisinaan päteviä motivaation ohjaajia.
Minulle on tärkeää, että laajat kohderyhmät osallistuvat aktiivisesti erittäin merkittäviin muutoksiin.
Heidän on perehdyttävä Internetiin ja tietopankkeihin pienestä pitäen.
Kollegani Hieronymi viittasikin jo tähän.
Kouluista, joissa ei ole tietokoneita, on tultava harvinaisuuksia!
Me tarvitsemme koulutustoimia, joihin kuuluu tietokoneavusteinen oppiminen ja tietoverkkojen aktiivinen käyttäminen.
Euroopan parlamentin työllisyys- ja sosiaalivaliokunta kannattaa sitä, että tietoyhteiskunnasta tulee kaikkien kansalaisten, myös sosiaalisesti syrjäytyneiden, vammaisten henkilöiden ja ikääntyneiden ihmisten henkistä omaisuutta.
Eurooppalaisen talouden muutosvauhti kiihtyy.
Yrityksissä tapahtuu jatkuvasti uudelleenjärjestelyjä, yhteistyöhön osallistumista, strategisia liittoja sekä ystävällis- tai vihamielisiä valtauksia.
Niiden seuraus on sama niin työntekijälle kuin johtajallekin: suuri liikkuvuus ja yhä nopeampi sopeutuminen.
Itsenäisyys kasvaa, mutta myös näennäinen itsenäisyys.
Yrityksissä vaihtuvat vastuualueet.
Tiimeillä on yhä tiukemmat määräajat.
Se vaikuttaa työntekijöiden sisäiseen yhteenkuuluvuuteen ja etujen ajamiseen.
Monet yritykset ovat liian pieniä yritysneuvostojen perustamiseen, tai ne ovat niin suuria, että yhteyksiä ei edes synny ja luottamusmiehistä tulee matkapappeja.
Informaatio- ja viestintäteknologian ammateissa työskentelevät ihmiset, joilla on paljon vapauksia, analyytikot, insinöörit tai luovat suunnittelijat, haluavat johtaa itse itseään.
He tavoittelevat uusia työaikasäännöksiä sekä uusia palkka- ja palkitsemisjärjestelmiä joustavien sopimusten pohjalta.
Sen lisäksi ammattiliitot pelkäävät muilla aloilla, että säännöstelemättömät rakenteet yleistyvät ja sosiaaliset standardit laskevat.
Kansalaisten on perehdyttävä informaatio- ja viestintäteollisuuden uusiin työmuotoihin ja työsuhteisiin, olivatpa ne sitten hardware- tai software-alalla, palvelu- tai konsultointialalla.
Vasta sitten, kun kansalaiset voivat osallistua innovaatioihin ja kun heidät voidaan saada vakuuttuneiksi tietoyhteiskunnasta, on käytävä selväksi, että tietoyhteiskunta ei ole vain menestys tai etu yksityisille tai valtionyrityksille vaan samalla tavalla kuluttajille ja työntekijöille.
. (EN) Arvoisa puhemies, haluan ensiksi kiittää parlamentin jäsen Readia ja parlamenttia äärimmäisen nopeasti aikaansaadusta mietinnöstä, joka on erittäin tärkeä, koska ylimääräinen huippukokous pidetään ensi viikolla ja eEurope-aloite on siellä yksi keskeisimmistä asiakirjoista.
eEurope-aloitteen alaotsikko "Tietoyhteiskunta kaikille", tai kuten jäsen Seppänen sanoi "Tietoon, ei informaatioon, perustuva yhteiskunta kaikille", on osoitus tämän aloitteen kauaskantoisista tavoitteista.
Pidämme myönteisenä parlamentin panosta tähän erittäin tärkeään politiikkakeskusteluun.
Komissio osallistuu parhaillaan ensi viikolla pidettävän Lissabonin huippukokouksen valmisteluun.
Tästä syystä komissio on hyväksynyt monia tiedonantoja, mukaan lukien eEurope-aloitteen edistymistä koskevan raportin viime viikolla ja asiakirjan, jossa asetettiin asialista Euroopan sosioekonomista uudistamista varten kaksi viikkoa sitten.
Minusta on erittäin tärkeää, että parlamentti osallistuu tämänpäiväisen keskustelun kautta ennen Lissabonin huippukokousta käytävään keskusteluun.
Keskustelu on ollut todella valaiseva ja se on osoittanut parlamentin suuren kiinnostuksen asiaan ja asiantuntemuksen siinä.
Toivomme, että Lissabonin Eurooppa-neuvosto vahvistaa konkreettiset keskitetyt poliittiset toimet, jotka tarjoavat vahvan signaalin siitä, että Euroopan poliittiset johtajat ovat päättäneet muuttaa Euroopan dynaamiseksi ja kilpailuhenkiseksi taloudeksi.
Mietintöjenne sisällön osalta huomaan teidän ilmaisseen huolenne siitä, että ne mekanismit, joiden kautta eEurope-aloitteen tavoitteet on määrä saavuttaa, eivät ole täsmällisesti ilmaistuja ensimmäisessä asiakirjassamme.
Edistysraportti, jonka komissio jätti Lissabonin Eurooppa-neuvostolle viime viikolla ja myös teille viime viikolla tarjoaa tähän asiaan lisää yksityiskohtia.
Lisäksi tulossa on eEurope-toimintaohjelma kesäkuuhun mennessä, kuten Helsingin huippukokouksessa pyydettiin.
Toivon, että nämä asiakirjat antavat vastauksen moniin teidän huoliinne, jotka liittyvät eEurope-aloitteen tavoitteiden toteuttamiseen, mutta voi olla, että monia asioita ei käsitellä, koska meidän täytyy edelleen keskittyä tähän hankkeeseen.
Olen erityisen iloinen nähdessäni, että mietinnössä jaetaan komission näkemys eEuropen avainelementeistä.
On välttämätöntä luoda uudenaikainen tehokas multimediainfrastruktuuri, luoda oikeudellinen varmuus sähköiseen kauppaan, olla vastavoimana taitopulalle ja parantaa riskipääoman saatavuutta innovaatioiden stimuloimiseksi.
Teidän tukenne näiden avaintekijöiden edistämiseksi on erittäin myönteistä.
Minusta ehallituskonferenssin järjestäminen on erittäin mielenkiintoinen idea.
On tärkeää, että me Euroopan toimielimissä yhdessä jäsenvaltioiden kanssa kehitämme tehokkaita keinoja hyödyntää alueellisten teknologioiden mahdollisuuksia, lisätä sekä kansalaisten kanssa tapahtuvan vuorovaikutuksen tehokkuutta että sen avoimuutta.
Voin kertoa teille, että tämä on yksi pääasioista puheenjohtajavaltio Portugalin Lissabonissa huhtikuun alussa järjestämässä ministerikonferenssissa.
Haluaisin myös lisätä, että komission sisäistä uudistusta koskeva valkoinen kirja sisältää ekomissio-toimia.
Tavoitteena on parantaa komission tietotekniikka- ja viestintäinfrastruktuuria, jotta Internetissä voitaisiin tarjota parempaa palvelua.
Haluaisin vastata lyhyesti joihinkin kohtiin, joissa keskustelun painopiste on ollut ehkä hiukan erilainen kuin komission.
Komissiota pyydetään sisällyttämään työllisyyttä ja sosiaalista koheesiota koskeva 11. toimintalinja.
Hyväksyn täysin sen, että nämä ovat erittäin korkealla tärkeysjärjestyksessä, ja siksi erityisiä näitä asioita koskevia tiedonantoja on hyväksytty.
Haluaisin mainita erityisesti tiedonannon "Työllisyysstrategiat tietoyhteiskunnassa".
Olen myös samaa mieltä teidän kanssanne siitä, että tietoyhteiskunta on ehkä paras mahdollisuus, mikä meillä on ollut, rakennepolitiikoille ja koheesiopolitiikoille, koska se tarkoittaa etäisyyden merkityksen poistumista kokonaan.
"eEurope"tiedonannossa keskitytään toimiin, jotka ovat tarpeellisia tietoyhteiskuntaan siirtymisen nopeuttamiseksi.
Näiden toimien tuloksena työpaikkojen määrä on lisääntynyt, ja siten se vähentää sosiaalisen syrjäytymisen suurinta syytä, työttömyyttä.
Mietinnössänne ilmaistaan huoli älykorttitoimesta.
Haluaisin vakuuttaa teille, että tätä toimea ei ole tarkoitettu puuttumaan alueeseen, joka on markkinavetoinen, kuten mietinnössä aivan oikein huomautetaan.
Komission rooli on puhtaasti mahdolliseksi tekevä; se tuo yhteen avaintekijät ja mahdollistaa sen, että ne voivat siirtyä kohti sopimusta standardilähestymistavoista.
Tavoitteena ei ole asettaa muita teknologioita epäedulliseen asemaan.
Ei ole selvää, kuinka komissio voi taata palvelujen eettisen turvallisuuden, mutta olen täysin samaa mieltä siitä, että meidän on ryhdyttävä kaikkiin toimiin, jotta varmistaisimme ihmisoikeuksien kunnioittamisen; olemassa olevat toimet, etupäässä Internet-toimintasuunnitelma, käsittelevät tätä asiaa.
Haluaisin lopettaa kiittämällä teitä vielä kerran työstänne tällä alueella.
Teidän ponnistelunne vahvistavat sen, että olette kanssamme samaa mieltä tämän asian tärkeydestä Euroopalle.
Paljon kiitoksia, arvoisa komission jäsen.
Julistan keskustelun päättyneeksi.
Äänestys toimitetaan kello 12.00.
ÄÄNESTYKSET
Arvoisa puhemies, keskustelu minun laatimasta mietinnöstä Euroopan unionin maahanmuutto- ja turvapaikka-asioita koskevista toimintasuunnitelmista on siirretty käsiteltäväksi tänä iltana klo 18 ja sen äänestys toimitettavaksi huomenna klo 9.
Koska aihe on erittäin tärkeä, toivoisin että myös täysistunnossa siitä käytävää keskustelua ja siitä toimitettavaa äänestystä pidettäisiin yhtä tärkeinä.
Tämän vuoksi haluaisin teidän pyytävän parlamentin hyväksyntää sille, että asian käsittelyä siirrettäisiin seuraavalle Brysselin istuntojaksolle.
(Parlamentti suostui pyyntöön.)
. (PT) Mielestäni näiden äänestyksien kannalta on tärkeää, että täysistunto ja puhemiehistö päättävät siitä, päättyvätkö Strasbourgin istunnot loppujen lopuksi torstaina vai onko perjantai vastaisuudessakin istuntopäivä.
Ei ole mitään järkeä muuttaa esityslistaa sen takia, että ihmisiä onkin poissa, eikä myöskään ylikuormittaa Brysselin mini-istuntojen esityslistoja, jotka ovat jo muutenkin aivan ylikuormitettuja.
Duffin ja Voggenhuberin laatima perussopimus-, työjärjestys- ja toimielinasioiden valiokunnan mietintö (A5-0064/2000) Euroopan unionin perusoikeuskirjan laatimisesta (C5-0058/99 - 1999/2064(COS))
Arvoisa puhemies, pyysin puheenvuoroa vain huomauttaakseni, että 6 kohdan c alakohdan italiankielinen käännös on aivan omituinen.
Koska asiasta jo antamamme tiedote ei ole vaikuttanut mitenkään, pyydän teitä nyt tarkistamaan asian.
Tekstissä sanotaan käytännöllisesti katsoen niin, että perusoikeuksia voidaan loukata, mikäli Euroopan parlamentti sitä haluaa, mikä tuntuu minusta varsin absurdilta.
. (PT) Arvoisa puhemies, haluaisin italialaisen kollegani herättämien epäilyksien takia kiinnittää huomiota 6 kohdan c alakohtaan tekstissä.
Teimme tässä pikaisen tarkastuksen ja portugalinkielinen teksti vaikuttaa samansuuntaiselta kuin ranskankielinen teksti, eli siitä voi päätellä, että suurin osa tästä edustajainhuoneesta on ymmärtänyt, että perusoikeuksia voi loukata, mikäli Euroopan parlamentti on samaa mieltä.
En tiedä onko ongelma kielitieteellinen vai poliittinen, ottaen huomioon puheenvuorot, joita täällä olemme kuulleet itävaltalaisten poliittista oikeuksista.
Kysymys on kuitenkin äärettömän arkaluonteinen, minkä takia haluaisin kiinnittää puhemiehistön huomion asian selvittämiseksi. Jos äänestys nimittäin todellakin toimitettiin tätä tarkoittaen, mielestäni on syntynyt mitä vakavin poliittinen ennakkotapaus.
Meidän on aina tarkistettava erikieliset versiot, jotta varmistaisimme, että ne vastaavat alkuperäistä äänestysten lopussa.
(Parlamentti hyväksyi päätöslauselman.)
Arvoisa puhemies, aivan lyhyesti eräästä toisesta asiasta.
Minun on kunnioitettava sitä, että me siirsimme aiemmin enemmistön päätöksellä jäsen Hernández Mollarin mietinnön. Pyydän kuitenkin, että jatkossa ei tapahdu enää niin, että kahden mietinnön välisessä äänestyksessä muutetaan yksinkertaisesti esityslistaa, ilman että sen puolesta ja sitä vastaan esitetään puheenvuoro, sekä sen seurauksia ajattelematta.
Se on työjärjestyksen vastaista eikä niin pitäisi enää tapahtua.
Ymmärrän tuon huomautuksen.
Ehkä voisimme pyytää perussopimus-, työjärjestys- ja toimielinvaliokuntaa tarkastelemaan täsmällisiä menettelyjä, joita käytämme täällä.
On selvää, että jos mietintö on tullut joltakin valiokunnalta, tuo valiokunta voi ehdottaa valiokuntakäsittelyyn palauttamista.
Mutta jos se on laitettu esityslistalle alkuviikosta, en ole varma, voivatko jäsenet esittää valiokuntaan palauttamista.
En ollut varma asiasta, joten palautamme asian perussopimus-, työjärjestys- ja toimielinvaliokuntaan.
Arvoisa puhemies, haluaisin kiinnittää parlamentin huomion ennen äänestystä Jacksonin rakennerahastoja koskevasta päätöslauselmasta Ranskan valtioneuvoston 27. syyskuuta 1999 antamaan säädökseen, joka peruuttaa 500 alueen luovutuksen, jotka voitaisiin mahdollisesti luokitella erityisiksi suojelualueiksi ja jotka siten aiheuttavat ongelman.
Komissio ei ole antanut asiasta lausuntoaan.
Valtioneuvosto on tehnyt päätöksen menettelyvirheen takia eli koska asianomaisia kunnanjohtajia sekä alueellisia yhteisöjä, elimiä ja yhdistyksiä ei ole kuultu asiassa.
Ei oikein tiedetä, mikä on nykyinen tilanne.
Jotta jäsenvaltioita ei rangaistaisi epäoikeudenmukaisesti, pyydän mietintöä koskevan äänestyksen lykkäämistä, kunnes komissio on antanut lausuntonsa ja perustelunsa siitä, miten valtioneuvoston säädöksen kanssa menetellään.
Ajattelen myös, että parlamentti ei voi olla samalla kertaa tuomari ja asianosainen.
Voisimme keskustella tästä vaikka kuinka pitkään, mutta on parempi äänestää tästä kuin alkaa kinastella menettelyyn liittyvistä seikoista, koska te ette ole tarkkaan ottaen oikeutettuja esittämään tätä.
En aio keskustella siitä.
On helpompi äänestää asiasta.
(Parlamentti hylkäsi ehdotuksen.)
Arvoisa puhemies, haluan toistaa eilen sanomani asian eli sen, että sosialistiryhmän ranskalaiset jäsenet eivät osallistu äänestykseen. Heidän mielestään tällainen toiminta ei ole oikein, koska ainoat lainatut ympäristödirektiivit koskevat luonnonvaraisia lintuja ja toisaalta Natura 2000 -verkostoa, ja että asiaa olisi pitänyt tarkastella tasapainoisemmasta näkökulmasta.
Toisen kohdan osalta katsomme, että lainsäädäntöelimen toimivaltaan ei kuulu lakien täytäntöönpanosta päättäminen, vaan tästä ovat vastuussa komissio ja toisaalta tuomioistuin.
Arvoisa puhemies, halusin vain sanoa, että jos jäsen Lienemann oli niin huolissaan asiasta, on sääli, että hän ei osallistunut keskusteluun ja esittänyt asiaansa komission jäsenelle keskustelun aikana.
Arvoisa puhemies, teen saman huomautuksen, koska ihmettelen eräitä puheenvuoroja.
Tosiasiassa tämä on ensimmäinen kerta, kun tehdään tämänkaltaisia huomautuksia, joita ei kuulla valiokunnassa, ja olen pahoillani tämän vuoksi.
Meitä pyydetään tänään äänestämään tästä päätöslauselmasta ja siksi pyydämme äänestystä valiokunnassa tehdystä työstä.
Mielestäni on erinomaista, että yritämme pysyä työjärjestyksessä, ja sen perusteella, mitä ranskalainen kollegani sanoi hetki sitten, on täysin selvää, että valiokunnassa ei ole käsitelty eräitä asioita, ja sen vuoksi ehdotan työjärjestykseen viitaten, että lykkäämme asian käsittelyä ja palautamme sen valiokuntaan.
Arvoisa puhemies, haluaisin antaa henkilökohtaisen lausuman ja muistuttaa parlamentin jäsen Jacksonia, jolla on varmaankin paljon työtä valiokunnan puheenjohtajana, että kun otimme tämän aiheen esille valiokunnan ensimmäisessä kokouksessa, esitin olevani eri mieltä partisaanisesta tavasta valita tiettyjä direktiivejä ja hylätä toiset.
Olen sitä paitsi, arvoisa puhemies, jättänyt useita tarkistuksia, joiden tarkoituksena on poistaa ehdottamanne peräkkäiset kohdat.
Tarkistuksiani ei hyväksytty valiokunnassa ja katsoin siten, ettei voitu hyväksyä, että jatkaisimme tältä perustalta.
Isler Béguin ei ollut valiokunnassa niinä päivinä, jolloin käsittelimme näitä aiheita.
Löydätte valiokunnan pöytäkirjasta ja tarkistuksieni jättämisessä tarkalleen sen päättelyn, jota olen voinut tänään kehitellä.
Tiedän, että meillä on paljon työtä valiokunnassa eivätkä kollegat voi aina muistaa tarkistuksien yksityiskohtia ja ymmärrän tämän oikein hyvin.
Mutta halusin muistuttaa tästä asiasta.
Arvoisa puhemies, pyydän anteeksi, yritän kiinnittää teidän huomionne, mutta etenette hyvin nopeasti, ja onnittelen teitä tästä asiasta.
Haluaisin vain Jacksonin mietinnön osalta sanoa, etten osallistunut äänestykseen kahdesta syystä, jotka muistuttavat Lienemannin esittämiä syitä.
Mielestäni yhteisöoikeutta on noudatettava yleisesti eikä sitä saisi tulkita valikoivasti, koska tällainen tulkinta on väistämättä mielivaltaista.
Haluaisin siten pöytäkirjaan merkittävän, etten osallistunut äänestykseen.
Haarderin laatima kansalaisvapauksien ja oikeuksien sekä oikeus- ja sisäasioiden valiokunnan vuosittainen mietintö (A5-0050/2000) ihmisoikeuksien toteutumisesta Euroopan unionissa (1998-1999) (11350/1999 - (EN) C5-0265/1999 - 1999/2001(INI))
45 kohdasta:
Arvoisa puhemies, ennen kuin äänestämme 45 kohdasta, haluaisin esittelijän kuuntelevan minua.
Kohdan toisessa osassa puhutaan ensin lapsiin kohdistuvasta fyysisestä, psyykkisestä ja seksuaalisesta väkivallasta, ja sitten viimeisessä osassa italiankielisen version sisältö on seuraava: "ei vangittaisi, ellei aivan äärimmäisessä tapauksessa, alaikäisiä hyväksikäyttäviä henkilöitä".
Haluaisin tietää, onko tekstin merkitys tämä teidänkin kielessänne.
Esittelijä on hyvä ja selittää asian ja sanoo, että hänen versionsa on mielekäs, muutenhan merkitys on täsmälleen päinvastainen.
Arvoisa puhemies, haluaisin auttaa parlamenttia.
Luin tekstin ranskaksi ja siinä puhutaan tyystin eri asiasta.
Kun italiaksi sanotaan, että "ei vangittaisi alaikäisiä hyväksikäyttäviä henkilöitä", mikä tuntuu minusta käsittämättömältä, ranskankielisen version sisältö taas on, että "ei vangittaisi rikokseen syyllistyviä lapsia".
Viimeksi mainittu on luullakseni alkuperäinen teksti.
Kyse on melko pahasta käännösvirheestä, ja käännös on varmasti tehty kehnosti juuri italiaksi.
Mielestäni alkuperäisessä versiossa sanotaan, että "ei vangittaisi, eräitä poikkeuksia lukuun ottamatta, rikoksiin syyllistyviä lapsia".
Tästä on uskoakseni kyse.
. (DA) Voin vahvistaa, että parlamentin jäsen Imbenin tulkinta on oikea.
Italian-, tanskan- ja englanninkieliset versiot ovat oikeita.
Asia on ymmärrettävä juuri niin kuin parlamentin jäsen Imbeni sanoi.
Arvoisa puhemies, jos kohdan merkitys muuttuu, aloitamme keskustelun uudestaan.
Meillähän on näyttöä siitä, miten tekstit varsin usein eivät täällä vastaa toisiaan.
Muistattehan, kun muutama kuukausi sitten meidän piti antaa jakaa papeille kondomeja?
Nyt meidän pitää joissakin versioissa suojella lasten hyväksikäyttäjiä.
Jos te, arvoisa puhemies, muutatte version myös englanniksi, edessämme on uusi keskustelu, jota ei minusta - ottaen huomioon, että lentonne lähtee klo 16.30 - pitäisi tehdä.
Ehkä on yksinkertaisempaa, jos pysähdymme pilkkuun kohtaan, jossa sanotaan: "fyysinen ja psyykkinen väkivalta sekä kaikkinainen syrjintä".
Rikoksiin syyllistyvien alaikäisten kohtelun kodifioimisongelmaa voimme mahdollisesti käsitellä myöhemmin jossakin niistä monista mietinnöistä, joita tämä parlamentti pystyy tuottamaan.
Arvoisa puhemies, mietinnön esittelijä selitti tekstin tarkoituksen yksiselitteisesti jäsen Imbenin tarkoittamassa mielessä.
Te luitte ääneen englanninkielisen version, jonka läsnä olevien ylivoimainen enemmistö hyväksyy.
Pyytäisin teitä todellakin nyt jatkamaan äänestystä, etenkin kun näitä semanttisia leikkejä harrastavat aina ihmiset, jotka eivät osallistu valiokunnan asiantuntijatyöhön.
Jos parlamentti suostuisi, voisimme päästä kaikista eri kieliversioiden aiheuttamista vaikeuksista tekemällä erillisen kohdan - joko kohdan 45, jossa on alakohta tai uusi kohta 45 (a) - jossa sanotaan "ja kehottaa niitä myös olemaan vangitsematta rikoksen tehneitä lapsia muuta kuin viimeisenä keinona".
Tällä päästäisiin kaikista vaikeuksista.
Tässä ei ole mitään moniselitteisyyttä, eikä epäselvyyttä.
. (DA) Arvoisa puhemies, tanskankielisen version 61 kohdasta puuttuu muutama sana.
Englanninkielinen versio on se oikea.
Tanskankielisessä versiossa "sammenslutninger" -sanan perään on lisättävä: "og den enkeltes rettigheder i forhold til faglige sammenslutninger" (ja yksilöiden oikeudet ammattiyhdistyksiin nähden).
Kyse ei siis ole pelkästään oikeudesta perustaa ammattiyhdistyksiä vaan myös yksilöiden oikeuksista näihin ammattiyhdistyksiin nähden.
(Parlamentti hyväksyi päätöslauselman.)
Arvoisa puhemies, työjärjestyspuheenvuoro.
Äänestimme tästä mietinnöstä valiokunnassa, valiokunnassa, jossa kaikki ryhmät ovat edustettuina.
Käsittelimme valiokunnassa tähän mietintöön liittyvää 170:tä tarkistusta.
Nyt täysistunnossa meille on esitetty 66 tarkistusta.
Tämä ei ole lainsäädäntömietintö.
Jos parlamentti jatkaa tällaista toimintaa, joudumme naurunalaisiksi emmekä pysty hoitamaan tärkeitäkään asioita.
Pyydämme asianmukaisia parlamentin elimiä tarkastelemaan uudelleen sitä, miten me teemme työmme.
Kuinkas sattuikaan, meillä on nimittäin puhemies Provanin mietintö, jossa puhemiehistö tutkii sitä, kuinka täysistunnossa toimitaan.
Keskustelimme siitä puhemiehistössä tiistaina, ja otin esiin aivan saman asian kuin tekin.
Olen siis kanssanne täysin samaa mieltä.
Arvoisa puhemies, tämä on vasta neljäs työjärjestyspuheenvuoroni niiden melkein 11 vuoden aikana, jotka olen ollut parlamentin jäsenenä, joten toivon teidän kuuntelevan.
Pyytäisin teitä ja muita, jotka johtavat puhetta täysistunnoissa, olemaan paljon tiukempia työjärjestyspuheenvuorojen osalta.
Tuhlasimme tänä aamuna melkein puoli tuntia, ja monet niistä työjärjestyspuheenvuoroista, joita silloin otettiin ja joita täällä usein otetaan, koskevat asioita, joita jäsenet ovat juuri tulleet ajatelleeksi ja haluavat kertoa muille.
Ne tuskin ovat työjärjestyspuheenvuoroja.
Luultavasti minua ärsyttää erityisesti se, että oma eEuropea käsittelevä mietintöni, joka on ainoa tästä parlamentista tuleva asiakirja ennen Lissabonin huippukokousta, on tungettu sellaiseen ajankohtaan, että täällä on verrattain vähän läsnäolijoita.
Pyydän teitä - ja kertaan jäsen Watsonin työjärjestyspuheenvuoroa - viemään nuo näkökohdat takaisin puhemiehelle ja muille varapuhemiehille ja pyytää heitä olemaan vähän tiukempia.
Se saattaa tehdä teistä epäsuosittuja lyhyellä aikavälillä, mutta uskoakseni se tekee teistä pidettyjä ja ihailtuja pitkällä aikavälillä.
Tavallisesti minua syytetään siitä, että olen liian tyly jäsenille, jotka haluavat käyttää työjärjestyspuheenvuoron.
En siis käsittääkseni voi voittaa tässä asiassa.
Ongelma on siinä, että kun ihmiset pyytävät työjärjestyspuheenvuoroa, ei voi tietää, onko se perusteltu näkökanta, ennen kuin he ovat esittäneet sen.
Arvoisa puhemies, te sanoitte haluavanne keskeyttää äänestykset tässä vaiheessa.
Pyydän teitä kuitenkin hartaasti jatkamaan äänestyksiä.
Me kärsimme siitä, että esityslistaan tehdään toistuvasti muutoksia tai asioiden käsittelyä siirretään siitä etukäteen ilmoittamatta.
Pyydänkin teitä siksi jatkamaan pikaisesti ja saattamaan päätökseen jäsen Ludfordin mietintöä ja muita vielä edessä olevia asioita koskevat äänestykset.
Olen samaa mieltä jäsen Pirkerin kanssa, ja tämä onkin luultavasti ainoa asia, josta olen hänen kanssaan samaa mieltä Ludfordin mietinnöstä äänestäessämme.
Siitä tulee mielenkiintoinen äänestys.
Ei ole syytä lykätä sitä nyt sellaiseen hetkeen, jolloin monet ovat jo lähteneet.
Jos aiotte lykätä sen kello 17.30:een, se vääristäisi täysin mietintöä koskevan äänestyksen.
Vaadin, että jatkamme nyt, mutta ymmärrän kaikki mainitsemanne vaikeudet.
Arvoisa puhemies, hyvät kollegat, ymmärrän sen, mitä täällä pyydettiin.
Minun on kuitenkin sanottava teille, että katsokaa toki ympärillenne täällä parlamentissa: täällä on toimitettu sittenkin jo yksi äänestys, jossa on nimittäin äänestetty jaloilla!
Kollegathan ovat jo paikalla!
Arvoisa puhemies, me emme voi tehdä työtä vakavasti, jos menettelemme niin kuin te sanoitte, mutta emme myöskään, jos päätämme asioista satunnaisilla enemmistöillä.
Nyt on ehkä juuri yhdestä ryhmästä poissa useampia kollegoita kuin toisesta, mikä vääristää ehkä kaiken kollega Ludfordin mietinnön kohdalla.
Sitä hän ei halua jälkeenpäin itsekään.
Äänestää voidaan muuten vielä tänään illalla klo 17.30.
Se on täysin sallittua.
Meidän pitäisi mielestäni tehdä täällä parlamentissa työtä asianmukaisen menettelyn mukaisesti.
Me olemme ylittäneet aikarajan jo 45 minuutilla.
Ehdotan, että äänestämme siitä tänään illalla!
Arvoisa puhemies, jos parlamentin enemmistö aina tehdessään muutoksia työjärjestykseen käyttäytyy kuten te antaessanne minulle puheenvuoron lopussa, ja esiintyy sillä tavoin, pienille ryhmille, haluan siinä tapauksessa mieluummin, että asiaintila pysyy juuri sellaisena kuin on.
Itse asiassa joka ikinen kerta, kun parlamentti on halunnut korjata pitkistä äänestyskierroksista aiheutuvaa ongelmaa, on päädytty polkemaan parlamentin yksittäisten jäsenten oikeuksia.
Ongelmana on se, hyvät kollegat, että istuntoviikko kestää maanantaista perjantaihin: jos teidän pitää lähteä aikaisemmin, on se oma asianne eikä äänestykseen liittyvä ongelma.
Arvoisa puhemies, haluaisin pyytää, että äänestystä ei toimitettaisi tänä iltana.
Äänestystulos olisi täysin vääristynyt.
Tiedämme, että monet lähtevät tänään iltapäivällä.
He eivät odota tämäntyyppistä äänestystä torstai-iltapäivänä.
Emmekö voisi lykätä sitä huhtikuun Strasbourgin täysistuntoon?
Siitä on valitettavasti päätettävä, ennen kuin äänestämme tänä iltana.
Arvoisa puhemies, on olemassa muidenkin ammattien edustajia, joiden työ on paljon rasittavampaa kuin meidän ja joiden on työsyistä pakko heidänkin lykätä hieman lounastaan, eivätkä he silti valita eivätkä jätä työpaikkaansa, kuten me olemme nyt tekemässä.
Tilanne tuntuu minusta häpeälliseltä.
Olemme olleet täällä vajaat kaksi tuntia ja olemme jo väsyneitä työntekoon.
Mitä sitten merimiesten, lentäjien, bussinkuljettajien, bensiininmyyjien tai päivystävien lääkäreiden pitäisi sanoa?
Me emme pysty tekemään töitä kahta tuntia enempää yhteen menoon, mikä tuntuu minusta todella absurdilta!
Esititte juuri saman näkökohdan kuin minä, kun sanoin, että emme voi jatkaa äänestyksiä.
Arvoisa puhemies, ehkä sitä, mitä jäsen Speroni sanoi, ei ole käännetty aivan tarkasti, sillä minusta hän sanoi jotain aivan muuta tehtyyn valintaan nähden.
Jos parlamentin jäsenetkin olisivat odottaneet vielä puoli tuntia ennen kuin menivät syömään, en usko, että olisimme tehneet liian suurta uhrausta.
Jos asioita tarkastellaan objektiivisesti, siitä koituu ongelmia, että siirrätte kaikki tärkeät menettelyt mielivaltaisesti perjantaihin: huumeidenkäytöstä, joka on kiistanalainen aihe, äänestettiin perjantaina, näistä menettelyistä äänestämme joko illalla tai perjantaina.
Meidän mukaamme kyse on poliittisesta valinnasta, jolla pyritään aikaansaamaan parlamentissa keinotekoisia enemmistöjä, koska valitsette työjärjestyksen ja aikataulut sen perusteella, kuinka haluatte viedä läpi tai jättää viemättä tiettyjä menettelyjä.
Teidän, arvoisa puhemies, olisi mielestäni pitänyt kohteliaisuudesta pyytää yhtä puheenvuoroa puolesta ja yhtä vastaan päätöksestä keskeyttää istunto tai sitten jatkaa sitä pitämällä äänestykset ohjelmassa.
Parlamentin yli on kävelty jälleen kerran: demokratia on vain kirjoista tuttu sana, jota ei tässä parlamentissa sovelleta.
Arvoisa puhemies, olen pahoillani, mutta pyysin puheenvuoroa alusta alkaen.
Kaksi hyvin konkreettista asiaa.
Ensinnäkin halusin äänestää tarkistusehdotuksen 24 puolesta enkä sitä vastaan.
Toiseksi haluaisin sanoa, että tältä osin on olemassa ohjesääntö, normaalisti käytäntö, että me äänestämme torstaina klo 13.30 asti ja lopusta äänestetään illalla klo 18.00 tärkeistä, ajankohtaisista ja kiireellisistä aiheista käytävän äänestyksen jälkeen.
Näin on menetelty jo vuosia, eikä sitä voida siirrellä edestakaisin miten tahansa oman mielen mukaan.
Se pitäisi ehkä kertoa vielä kerran kaikille kollegoille.
Kollegoiden pitää tehdä täällä töitä sentään perjantaihin asti, jotta me voimme huolehtia päivittäin myös vierailijoistamme!
Arvoisa puhemies, ehkä minä voin olla avuksi.
Mietinnön esittelijä kertoi, että hän yhtyy teidän ehdotukseenne - siis arvoisan puhemiehen ehdotukseen.
Toistan: arvoisa puhemies sanoi, että äänestämme tänään iltapäivällä klo 17.30 äänestyksen lykkäämisestä seuraavalle istuntojaksolle.
Pyydän, että menettelemme nyt niin.
Jäsen Ludford sanoi, että hän yhtyy siihen.
Siis, klo 17.30 äänestetään siitä, että Ludfordin mietintöä lykätään seuraavalle istuntojaksolle.
Pyydän menettelemään näin.
Tässä ei kerta kaikkiaan ole mitään ongelmaa.
Se on selvästi sääntöjen mukaista.
Se voidaan tehdä heti äänestyksen jälkeen.
Se on täysin normaali menettely.
Siksi en voi tehdä sitä nyt.
Sääntöjen mukaan lykkäystä on pyydettävä ennen asiasta toimitettavaa äänestystä.
Äänestykset ovat päättyneet.
ÄÄNESTYSSELITYKSET - Graefe zu Baringdorfin mietintö (A5-0044/2000)
.
(PT) Kysymys eläinten terveydestä ansaitsee mielestämme mitä suurimman huomion, erityisesti nautaeläinten ja sikojen kohdalla. Siksi kysymys näiden eläinlajien terveyteen liittyvistä ongelmista yhteisön sisäisessä kaupassa on tärkeä.
Tätä asiaa käsiteltäessä on muistettava kiinnittää enemmän huomiota sellaisten sairauksien kuten leukoosin, tuberkuloosin ja luomistaudin lopulliseen poistamiseen ja asianmukaisiin menettelytapoihin terveyskysymyksissä.
On kuitenkin tärkeää muistaa tukea tuottajia ja kiinnittää erityistä huomiota pienviljelmiin ja perhetiloihin, sillä niin kuin Portugalissa tapahtuu, nämä sairaudet vaikuttavat erityisesti pientilallisten jo muutenkin alhaisiin tuloihin, eikä niitä yleensä pystytä korvaamaan vähäisillä vakuutussummilla.
Tulevaisuudessa on siis puututtava asioihin tavalla, jonka avulla kyetään valvomaan riittävästi niin kuluttajien kuin tuottajienkin, erityisesti pientilallisten, etuja.
Ferrerin mietintö (A5-0066/2000)
. (DA) Emme voi kannattaa mietintöä, koska Meksikossa esiintyy karkeita ihmisoikeuksiin liittyviä rikkomuksia.
Viimeksi se kävi ilmi Amnesty Internationalin joulukuussa 1999 laatimasta kertomuksesta, jossa viitataan muun muassa niihin vakaviin ongelmiin, joita esiintyy Chiapasin alueella.
Mielestämme on hienoa, että kauppasopimuksessa vaaditaan Meksikon demokratian edistämistä - mukaan lukien ihmisoikeuksien noudattamista - mutta niin kauan kuin tämä vaatimus ei johda konkreettisiin toimiin, kyse on pelkästään tyhjistä sanoista.
Meksikon kanssa solmittuun vanhaan kauppasopimukseenkin sisältyi demokratialauseke, mutta sitä ei ole noudatettu.
Sen vuoksi Meksikoa on painostettava kansainvälisten järjestöjen, esimerkiksi YK:n, ja yksittäisten valtioiden kautta, ja vasta sitten, kun ihmisoikeustilanne on olennaisesti parantunut, voimme mielestämme solmia uuden kauppasopimuksen Meksikon kanssa.
. (FR) Euroopan parlamentti hyväksyi 7. toukokuuta 1999 pitämässään kokouksessa EU:n ja Meksikon välisen kokonaisvaltaisen sopimuksen, vaikka yksikään parlamentin jäsen ei tuntenut kaupallisen osapuolensa neuvotteluehtoja.
Lisäksi Meksikossa jatkuvat edelleen mielivaltaisuudet, ihmisoikeuksien loukkaukset, sosiaalisten liikkeiden painostus ja julistamaton sota Chiapasin alkuperäisasukkaita vastaan - muun muassa Yhdistyneiden Kansakuntien ihmisoikeuskomissio ja Väli-Amerikan ihmisoikeuskomissio ovat tuominneet tällaisen toiminnan.
Nämä käytännöt ovat niiden sitoumusten vastaisia, joita Meksikon viranomaiset ovat tässä sopimuksessa tehneet (I osasto, 1 artikla).
Assosiointisopimus on suunniteltu ajamaan Atlantin kummallakin puolella sijaitsevien ylikansallisten suuryritysten etuja, kuten tekstin IV osasto osoittaa, jossa viitataan "pääomien ja niihin liittyvien maksujen liikkeeseen".
Kauppaa käsittelevässä otsakkeessa on useita sijoituksia koskevan monenkeskisen sopimuksen kaikkein vaarallisimpia kohtia.
Lopuksi tässä sopimuksessa ei oteta huomioon useimpia Meksikon ja Euroopan unionin sosiaalijärjestöjen, ammattiyhdistysten, ihmisoikeusjärjestöjen ja ekologisten järjestöjen ehdotuksia, joissa toivotaan sosiaalisen, kulttuurisen ja poliittisen yhteistyön asettamista kaupallisten näkökohtien edelle.
Äänestämme siten näiden kaikkien syiden takia tämän sopimuksen ratifiointia vastaan.
- (DE) Äänestin EU:n ja Meksikon välistä sopimusta vastaan - en siksi, että olisin periaatteessa Euroopan unionin ja Meksikon intensiivisempää yhteistyötä vastaan, vaan koska sopimus on tässä äänestettävänä olevassa muodossa epätasapainoinen ja kehityspoliittisesti väärä.
Meksiko ei ole tehnyt koskaan aiemmin niin monia myönnytyksiä paljon vahvemmalle kauppakumppanille kuin nyt Euroopan unionille.
Sopimuksen vaikutuksia Meksikoon ei voida arvioida. Jo NAFTA-sopimus johti kuitenkin siihen, että Meksikon väestön laajat osat köyhtyivät ja pienyrityksiä meni konkurssiin.
Sopimuksen säännökset, joista äänestimme, menevät jopa vielä pitemmälle kuin NAFTA-sopimuksen säännökset.
Esimerkiksi tavoitteena oleva investointien vapauttaminen koskee kaikkia talouden aloja.
Sopimuksen myötä syntyy pieni sijoituksia koskeva monenkeskinen sopimus (MAI).
Jo olemassa oleva hyvinvointiero sekä Euroopan unionin ja Meksikon välinen epäsuhta kasvavat edelleen.
Kun Meksiko joutui tekemään Euroopalle lukuisia myönnytyksiä (esimerkiksi maatalouden, investointien ja julkisten hankintojen aloilla), EU määrää itselleen poikkeuksia ja rajoituksia, joilla se haluaa välttää kilpailua.
On ilmeistä, että sopimuksesta Meksikon kanssa hyötyy eurooppalainen sopimuspuoli - ennen kaikkea Euroopan suuret konsernit.
Sopimus on lahja eurooppalaiselle suurteollisuudelle.
Se ei tule sitä vastoin edistämään meksikolaisten elin- ja työolojen paranemista. Odotettavissa on päinvastaista.
Sopimuksessa ei mainita lainkaan naispuolisten työntekijöiden oikeuksia ja sosiaalisia standardeja.
Se on ristiriidassa unionin kehitysyhteistyöpoliittisten tavoitteiden kanssa. Muun muassa siksi meksikolaiset kansalaisjärjestöt ovat vaatineet maansa senaattia jättämään sopimuksen allekirjoittamatta.
EU yrittää ajaa nyt kehitysmaiden ja kehittyvien talouksien kanssa tehtävien yksilöllisten sopimusten yhteydessä läpi sitä, mitä se ei saavuttanut WTO:n ministerikonferenssissa Seattlessa muun muassa kehitysmaiden vastustuksen vuoksi.
EU:n päätavoite käsiteltävänä olevassa tapauksessa on päästä Meksikon kautta tuottoisalle NAFTA-alueelle.
Ihmisten elinoloja ei oteta huomioon.
Tämä sopimus ei merkitse toivottavaa edistystä Euroopan ja Meksikon välisissä suhteissa eikä se kelpaa esikuvaksi vastaavanlaisille sopimuksille, joita on tarkoitus tehdä jatkossa - esimerkiksi Mercosur-maiden kanssa.
Kehittyvien talouksien kanssa tehtävien sopimusten on palveltava ensisijaisesti näiden maiden eikä eurooppalaisten konsernien etuja.
Vuosittaista lainsäädäntöohjelmaa koskeva yhteinen päätöslauselma
Arvoisa puhemies, haluaisin antaa selityksen liberaaliryhmän puolesta komission lainsäädäntöohjelman osalta, me pidättäydyimme äänestämästä ryhmänä koko äänestyksen ajan.
Syy tähän on se, kuten teimme selväksi tiistain keskustelun aikana, että uskomme menettelyn olevan virheellinen eikä se, että meillä olisi sinänsä mitään sisältöä vastaan.
Annettuamme tämän merkin tällä kertaa haluamme tulevaisuudessa nähdä menettelyä uudistettavan, niin että se merkitsisi enemmän kuin, että parlamentti ja komissio vaihtavat luetteloita.
Haluamme jotain tuntuvampaa ja mielekkäämpää.
. (FR) Äänestimme yhteistä päätöslauselmaesitystä vastaan, koska se on Euroopan komission etukäteen myöntämä vastuuvapaus, jonka muotoa tai sisältöä emme voi hyväksyä.
Emme äänestäneet GUE-ryhmän päätöslauselmasta, koska vaikka olemmekin samaa mieltä sen komissiota koskevien monien kritiikkien kanssa, komissiota luonnehditaan päätöslauselman johdanto-osan kappaleessa "välttämättömäksi institutionaaliseksi välineeksi", eikä tämä ole meidän kantamme.
Duffin ja Voggenhuberin mietintö (A5-0064/2000)
Arvoisa puhemies, useissa tämän parlamentin federalistisen enemmistön puheenvuoroissa todettiin eilen, että valmisteilla oleva perusoikeuskirja tulee edistämään huomattavasti kansalaisten oikeuksia.
Kuitenkin tämän toiminnon käynnistämisolot ovat osoituksena pikemminkin kansalaisten mielipiteen halveksunnasta ja siksi olemme syvästi huolestuneita tulevasta kehityksestä.
Ensiksikin muutama kuukausi sitten näimme, että Kölnin päätelmissä, 44 ja 45 kohdassa, mainittiin päätöksestä käynnistää perusoikeuskirjan laatiminen.
Ketä asiasta oli kuultu etukäteen?
Ei ketään, eikä etenkään kansallisia parlamentteja, jotka eivät olleet koskaan kuulleet siitä puhuttavankaan.
Kuitenkin on muistettava, että perusoikeudet kuuluvat olennaisilta osiltaan kansallisten parlamenttien alkuperäiseen toimivaltaan ja kokonaisuudessaan Euroopan eri kansojen toimivaltaan.
Tietenkin eräät sanovat, että kyse oli vain olemassa olevien oikeuksien uudesta esille ottamisesta, mutta on selvää, että toiminta tulee ulottumaan paljon pitemmälle, Euroopan parlamentti kutsuu sitä jo suuntaa näyttäväksi peruskirjaksi.
Kaikesta huolimatta kansallisia parlamentteja ei olisi kuitenkaan pitänyt sivuuttaa.
Viimeksi mainitut löytävät nyt itsensä perusoikeuskirjaa valmistelevan yleissopimuksen kehyksessä, mutta muidenkaltaisena osapuolena, joka sitoutuu takaamaan työn, jota se ei ole hallinnut.
Vieläkin pahempaa, ne eivät osallistu edes lopulliseen vaiheeseen, koska Kölnin päätelmissä on määrätty, että neuvosto, Euroopan parlamentti ja komissio julistavat perusoikeuskirjan yhdessä.
Kyllä, kuulitte oikein, sanoin "komissio".
Siten kansalliset parlamentit sivuutetaan ja korvataan virkamiesten elimellä, joka "julistaa perusoikeuskirjan".
Toiminta on aivan nurinkurista!
Demokratia sivuutetaan muka kansalaisten omaksi hyväksi.
Eikö Eurooppa kuitenkin toimi yleensä tällä tavoin?
Arvoisa puhemies, minä äänestin mietinnön puolesta monista epäilyksistä huolimatta, koska siihen sisällytettiin kollega Morganin erinomainen vähemmistökieliä ja -kulttuureja koskeva tarkistus.
Olisin ollut iloinen, jos myös kollega Vidalin tarkistusehdotus olisi saanut tukea.
Uskon kuitenkin, että me olemme ottaneet tämän myötä tärkeän askeleen kohti Euroopan unionissa perinteisesti asuvien vähemmistöjen voimakkaampaa suojelua.
Me emme voi asettaa ehdokasvaltioille jatkuvasti kriteerejä, joita emme itse täytä.
Arvoisa puhemies, oma puolueeni, Alankomaiden sosialistinen puolue, kannattaa alhaalta ylöspäin suuntautuvaa eurooppalaisten kansojen demokraattista yhteistyötä, se ei kuitenkaan kannata Amerikan yhdysvaltojen mallin mukaista suurta eurooppalaista supervaltiota.
Eurooppalainen perustuslaki voisi toimia yllykkeenä tällaisen supervaltion synnylle.
Siksi olen kannattanut joitakin UEN- ja EDD-ryhmän tarkistuksia Duff-Voggenhuberin mietintöön.
En kuitenkaan tukenut TDI-ryhmän vastaavanlaisia tarkistuksia, vaikka yhdynkin täysin niissä esitettyyn kritiikkiin kansallisten parlamenttien ohittamisesta, kansanäänestysten puuttumisesta ja pyrkimyksistä muuttaa Euroopan unioni supervaltioksi.
Jos TDI-ryhmän puolueet puolustaisivat aina johdonmukaisesti kaikkien ihmisten tasa-arvoisuutta ja demokratiaa, olisin varmasti tukenut ryhmän tarkistuksia.
Minun piti kuitenkin ottaa pohdinnoissani huomioon tarkistusten esittäjien maailmakuva.
Kaikkien täällä edustettuina olevien ryhmien maailmankuvista TDI-ryhmän maailmankuva perustuu vähiten tasa-arvoisuuteen, demokratiaan ja ihmisoikeuksiin.
Siksi en voinut tukea ryhmän tarkistuksia.
Arvoisa puhemies, tällä viikolla olemme käsitelleet täällä parlamentissa Euroopan unionin perusoikeuskirjaa ja olemme täsmentäneet mielestäni asianmukaisella tavalla kansalaisten yksilöllisiä oikeuksia.
Baskimaan edustajana kaipaan kuitenkin vielä ja toivon, että nämä otetaan mukaan lähiaikoina kollektiivisia oikeuksia, kuten esimerkiksi itsemääräämisoikeutta sellaisille Euroopan kansoille ja kansakunnille, jotka tiedostavat kollektiivisesti olevansa sellaisia. Toivon tätä sen vuoksi, että jos kansalaiset tekevät asiasta demokraattisen enemmistöpäätöksen, niin nämä kansat voivat liittyä Euroopan unioniin suoraan eikä vain varsinaisten valtioiden kautta.
Olemme myös hyväksyneet sen, että peruskirjaan sisällytetään oikeus eurooppalaisten kielten ja kulttuurien monimuotoisuuden suojelemiseen, erityisesti vähemmän levinneiden ja käytettyjen kansallisten ja alueellisten kielten osalta, mikä tekee oikeutta myös autonomisten hallintoalueiden virallisille kielille kuten Baskimaassa puhutulle baskin kielelle.
Tässä yhä maailmanlaajuistuneemmassa maailmassa jotkut yrittävät alistaa meidät yhtenäistämiselle, aivan kuin me kaikki olisimme sotilaita tai lenkkejä tuotantoketjussa.
Minä haluan vaatia oikeutta omaan yksilölliseen ja kollektiiviseen identiteettiin, oikeutta monimuotoisuuteen ja erilaisuuteen.
Tämä on todellinen perusoikeus, jota kannatta puolustaa Euroopan unionissa.
. (DA) Tanskalaiset ja ruotsalaiset sosiaalidemokraatit ovat tänään kannattaneet jäsen Andrew Nicholas Duffin ja jäsen Johannes Voggenhuberin mietintöä, jossa käsitellään Euroopan unionin perusoikeuskirjan laatimista.
Tuemme sitä, että perusoikeuskirja laaditaan poliittisen asiakirjan muotoon.
Nyt kun EU:ta uudistetaan ja laajennetaan, on tärkeää keskittyä siihen, että EU perustettiin suojaamaan yksittäisiä kansalaisia.
Perusoikeuskirja voi vaikuttaa siihen myönteisesti.
Perusoikeuskirjaa laadittaessa vaarana on aina se, että kansalaiset pitävät sitä vain hienoina paperille pantuina sanoina, sellaisena, joka voidaan ottaa esille juhlallisissa tilaisuuksissa ja joka ei sen vuoksi täytä heidän odotuksiaan.
Euroopan parlamentin enemmistö on sen vuoksi sitä mieltä, että perusoikeuskirjan pitää olla sitova ja että se pitää liittää perustamissopimukseen. Meneillään olevan hallitustenvälisen konferenssin esityslistaa on siis laajennettava.
Olemme aiemmissa tätä asiaa koskevissa äänestyksissä tuoneet selvästi esille sen, että esityslistalle ei pidä mielestämme lisätä enempää asioita kuin on mahdollista saattaa päätökseen joulukuussa järjestettävässä Nizzan huippukokouksessa.
Olemme aiemmin korostaneet sitä, että laajentumiselle ei saa asettaa enää lisää esteitä.
Sitovan perusoikeuskokoelman laatiminen herättää useita hyvin periaatteellisia ja vaikeita kysymyksiä, jotka liittyvät sekä sisältöön että myös muihin perusoikeuskokoelmiin, esimerkiksi Euroopan ihmisoikeussopimukseen.
Sen vuoksi ei ole realistista odottaa, että olisimme valmiita ennen joulukuuta.
Ja jo siitä syystä olemme sitä mieltä, että perusoikeuksia ei pidä ottaa meneillään olevan hallitustenvälisen konferenssin esityslistalle.
Sen olemme tuoneet esille mietintöä koskevissa yksittäisissä äänestyksissä.
Kannatamme kuitenkin koko mietintöä, koska perusoikeudet muodostavat mielestämme yhden EU:n kulmakivistä, ja sen vuoksi toivomme, että tätä asiaa koskeva perusoikeuskirja laaditaan poliittisen asiakirjan muotoon.
Jos perusoikeuskirja pitää sisällyttää perustamissopimukseen sitovasti, sisällyttäminen pitää tehdä ainoastaan siinä tapauksessa, että perusoikeuskirjan sisältö antaa kansalaisille nykyistä paremman suojan
. (SV) Juuri nyt tärkein kysymys EU:n tulevaisuuden kannalta on se, että hallitustenvälisessä konferenssissa päästään yhteisymmärrykseen niistä uudistuksista, joita vaaditaan, jotta laajentuminen toteutuisi päätetyn aikataulun mukaan.
Sen vuoksi on tärkeää, että Nizzassa voidaan tehdä päätös Amsterdamin tähteistä.
Olemme kannattaneet perusoikeuskirjan liittämistä hallitustenvälisessä konferenssissa käsiteltävien asioiden joukkoon, jotta voisimme täten muun muassa varmistaa kansalaisten oikeudet EU:n toimielimiin nähden.
Perusoikeuskirja on osoitus siitä, että EU pyrkii lähentämään EU:ta sen kansalaisiin.
Lähtökohtanamme on se, että meidän on päästävä eteenpäin perustamissopimusten tarkistamisen parissa tehtävässä työssä Nizzassa pidettävän huippukokouksen jälkeen ja että EU:n perusoikeuskirjan on oltava osa tätä hanketta.
. (DA) Perusoikeuskirjaa koskevaa Euroopan parlamentin mietintöä leimaa eräs tunnusomainen asia: toivomus Euroopan unionin kansalaisuudesta ylikansallisen valtionmuodostuksen yhteydessä, pitipä tästä ilmaisusta tai ei.
Tämä ajatuksenkulku eroaa selvästi siitä näkemyksestä, joka meillä on Euroopan yhteisöstä.
Unionin on jatkossakin oltava valtioliitto.
Sen vuoksi on varmistettava, että perusoikeuskirjassa ei puututa mitenkään jäsenvaltioiden kansallisiin perustuslakeihin tai vastaaviin perusoikeuksia koskeviin järjestelmiin.
Tämän tarkoituksena ei ole puolustaa sitä kantaa, jonka mukaan vallanpitäjät voivat toimia tahtonsa mukaan valtioidensa rajojen sisäpuolella, vaan tämä on kannanotto juuri sen puolesta, että ihmisoikeudet ovat yleismaailmallisia ja vaativat suojakseen yleismaailmallisia välineitä.
Emme lisäksi halua, että Euroopan mantereella olisi käytössä kaksi oikeuskokoelmaa - yksi, joka koskisi EU:n valtioiden kansalaisia, toinen, joka koskisi EU:n ulkopuolisten valtioiden kansalaisia.
Sen vuoksi on erittäin tärkeää, että mahdollisessa Euroopan unionin perusoikeuskirjassa ei käsitellä vaan pikemminkin vaaditaan sitä, että EU:n valtiot allekirjoittavat olemassa olevat kansainväliset ihmisoikeuksia koskevat yleissopimukset ja julistukset.
Ongelmat lisääntyvät, kun EU saa yhä enemmän valtiolle kuuluvia valtuuksia, ilman että sille voidaan asettaa velvollisuuksia esimerkiksi Euroopan ihmisoikeusyleissopimuksen avulla.
Asiaa ei voi mielestämme ratkaista niin, että EU liittyisi ihmisoikeusyleissopimukseen oikeudellisena henkilönä, koska emme ole sitä mieltä, että EU:lla on tai että sillä pitäisi olla poliittisvaltiollinen identiteetti.
Emme tue myöskään sitä konstitutionaalista prosessia, johon perusoikeuskirjan hyväksyminen liittyy.
Mielestämme olisi parempi, että perustamissopimuksessa määrättäisiin, että EU:n viranomaisten pitää kunnioittaa Euroopan ihmisoikeustuomioistuimen toimivaltaa ja päätöksiä.
Tämä oikeuskäytäntö antaa mahdollisuuden tuomita yhteisön oikeudessa esiintyvän arvostelua herättävän näkökohdan, joka on syntynyt jäsenvaltion soveltaessa sitä.
Euroopan yhteisöjen tuomioistuimen valta ei saa ulottua alueille, jotka kuuluvat jo Strasbourgin ihmisoikeustuomioistuimen tai muiden kansainvälisten elinten toimivallan piiriin.
Jos olemassa olevat yleissopimukset eivät ole mielestämme riittäviä, esimerkiksi bioteknologisen kehityksen aiheuttamien uusien ongelmien vuoksi, kyse on kansainvälisestä ongelmasta, johon pitää löytää kansainvälinen ratkaisu.
Asia ei koske pelkästään EU:ta, ja meidän on kansainvälisillä foorumeilla pyrittävä kansainväliseen ja globaaliin konsensukseen.
Vastustamme sen vuoksi koko mietintöä.
. (FR) Emme pidättäydy äänestämästä perusoikeuskirjasta, koska jotenkin vastustaisimme sen eurooppalaista luonnetta.
Olemme päinvastoin vakuuttuneita siitä, että tulevaisuus kuulu Euroopalle, jossa ei ole rajoja ja jonka eri puolella mannerta asuvat kansat ovat yhdistyneitä.
Kuitenkin eurooppalaiset toimielimet, kuten kansalliset toimielimetkin, edustavat huomattavasti enemmän suuren pääoman etuja kuin kansojen etuja yleensä ja työväestön etuja erityisesti.
Demokraattiset oikeudet ja vapaudet, kuten demokratia itsessään, voivat todella näkyä vain siinä suhteessa, kun ne eivät ole suurten teollisuus- ja rahoitusryhmien etujen vastaisia.
Valittiinpa perusoikeuskirjan ympärillä käytävään keskusteluun implisiittisesti sisältyvästä kahdesta institutionaalisesta kehityksestä kumpi tahansa, nämä ryhmät voivat kaikessa rauhassa tehdä koko kansaa koskevia katastrofaalisia taloudellisia päätöksiä, joista voi olla seurauksena esimerkiksi tehtaiden sulkeminen ja kokonaisen alueen tuho tai saastuminen.
Tämän takia katsomme, ettei todellista yhtenäistä ja demokraattista Eurooppa voi olla olemassa, jollei se pääse irti suurten teollisuus- ja rahoitusryhmien todellisesta vallasta. Tämä on välttämätön ehto sille, että kansat voivat todella demokraattisesti valvoa toimielimiään.
. (FR) Olin tyytyväinen saadessani tietää viime vuoden kesäkuussa Kölnin Eurooppa-neuvoston päätöksestä kutsua koolle valmisteluvaliokunta (johon kuuluu valtioiden ja hallitusten päämiesten, Euroopan parlamentin, kansallisten parlamenttien ja komission edustajia), jonka tehtävänä on laatia perusoikeuskirja.
Tämä perusoikeuskirja on välttämätön, jotta voimme jatkaa Euroopan unionin poliittista syventämistä hyvissä oloissa.
Tosiasiassa sen ansiosta voidaan täyttää vaje, joka on ollut olemassa siitä alkaen, kun unionin ja Euroopan yhteisön toimivaltoja laajennettiin yhdessä eurooppalaisten toimielinten kanssa, jotka tekevät Euroopan kansalaisten elämää yhä suoremmin koskettavia päätöksiä.
Näillä viimeksi mainituilla on oltava teksti, johon he voivat vedota puolustuksensa tueksi Euroopan yhteisöjen tuomioistuimessa.
Tätä tarkoitusta varten on määrättävä suorasta valituksesta tiettyjen yksityiskohtaisten määräysten mukaisesti.
Lisäksi perusoikeuskirja "edesauttaa määrittelemään arvojen ja periaatteiden yhteisen perinnön (...), jonka kansalaiset tuntevat omakseen ja joka vaikuttaa unionin sisäisiin ja ulkoisiin politiikkoihin", perinnön, jota meidän on jatkuvasti puolustettava rasistisia ja muukalaisvastaisia pyrkimyksiä vastaan, jotka eivät valitettavasti ole kadonneet!
Parlamenttimme on Euroopan unionin kansojen edustajana oltava erityisen valpas tämän asiakirjan sisällön suhteen.
Euroopan kansalaisten odotusten on tehtävä meistä rohkeita.
Vaatimuksemme ovat selviä.
Perusoikeuskirjan on oltava oikeudellisesti velvoittava, koska se sisällytetään perussopimukseen.
Tätä tarkoitusta varten perussopimus-, työjärjestys- ja toimielinasioiden valiokunta pyytää neuvostoa merkitsemään perusoikeuskirjan HVK:n asialistalle.
Perusoikeuskirjan kaikki muutokset on tehtävä saman menettelyn mukaan, kuin se on laadittu, mukaan lukien Euroopan parlamentin puoltava lausunto.
Euroopan parlamentin on hyväksyttävä kaikki johdannaisen oikeuden määräykset, jotka saattavat vaikuttaa perusoikeuksiin.
Perusoikeuksien erottamattomuus on tunnustettava ja niiden sovellusalaa on laajennettava unionin kaikkiin toimielimiin ja kaikkiin politiikkoihin (mukaan lukien toisen ja kolmannen pilarin alaan kuuluvat politiikat) perussopimuksessa sille myönnettyjen toimivaltojen kehyksessä.
Jäsenvaltioiden on noudatettava perusoikeuskirjaa siinä suhteessa, kun ne soveltavat tai saattavat unionin lakia osaksi kansallista lainsäädäntöään.
Perusoikeuskirjan varsinaisen sisällön osalta näyttää siltä, että on suotavaa jakaa oikeudet kolmeen kategoriaan.
Perusoikeuskirjassa määritettäisiin kansalaisoikeudet suoraan Euroopan kansalaisuuteen liittyviksi, kuten äänioikeus, valitusoikeus, oikeus vedota oikeusasiamieheen; ihmisoikeudet eli eri kansainvälisen järjestöjen suojelemat oikeudet ja uudet oikeudet (bioetiikka, henkilökohtaisten tietojen suoja) ja sosiaaliset oikeudet: oikeus vähimmäistoimentuloon, lakko-oikeus, oikeus työttömyysavustuksiin.
Päätän puheenvuoroni toteamalla, että tämä perusoikeuskirja on suunniteltava keskeiseksi välineeksi menettelyssä, jonka on johdettava siihen, että Euroopan unionille luodaan oma perustuslaki!
. (EN) Haluaisin ilmoittaa ne syyt miksi katsoin olevani pakotettu pidättäytymään äänestämästä lopullisessa äänestyksessä, vaikka kannatankin täysin perusvapauksien ja -oikeuksien suojelua, kuten muutkin jäsenet, ja haluan varmistaa, että tulevat sosiaaliset kehityskulut voidaan ottaa huomioon.
Jo nyt Euroopan unionin jäsenvaltiot ovat ratifioineet ja siirtäneet omiin lainsäädäntöjärjestelmiinsä Euroopan ihmisoikeusyleissopimuksen, joka, vaikka se on yli 50 vuotta vanha, on osoittanut pystyvänsä kehittymään samaa vauhtia muuttuvien olojen kanssa sekä kehittämään uusia oikeuksia.
Uskon, että se, mitä nyt esitetään tällä uudella perusoikeuskirjalla, johtaa loppujen lopuksi ristiriitaan oikeuksien tulkinnasta, mikä voisi synnyttää oikeudellisen tyhjiön ja vähentää olemassa olevia oikeuksia, mikä olisi ironista.
Tarvitsemme enemmän aikaa ja keskustelua näistä mahdollisista ristiriidoista.
. (SV) Kölnissä pidetyssä Eurooppa-neuvoston kokouksessa päätettiin EU:n perusoikeuskirjan laatimisesta.
Perusoikeuskirjaan oli tarkoitus kerätä ja siinä oli tarkoitus vahvistaa perustamissopimuksissa mainitut oikeudet ja niistä oli tarkoitus tehdä selkeämpiä ja näkyvämpiä.
Pidämme myönteisenä sellaista perusoikeuskirjaa, joka voi tietenkin sisältää myös sellaisia oikeuksia, jotka on tunnustettu olemassa olevissa kansainvälisissä yleissopimuksissa, jotka jäsenvaltiot ovat allekirjoittaneet.
Samanaikaisesti ihmisoikeuksia on tarkasteltava kansainvälisenä ja maailmanlaajuisena kysymyksenä, ei pelkästään EU:n kansalaisia koskevana asiana.
Suhtaudumme sen sijaan epäillen siihen, että perusoikeuskirjasta tehtäisiin oikeudellisesti sitova ennen kuin on täysin selvitetty, mitä se käytännössä merkitsisi.
Euroopan yhteisöjen tuomioistuimen ja Euroopan ihmisoikeustuomioistuimen suhde tuntuu esimerkiksi oikeudellisesti monimutkaiselta ja se voisi horjuttaa Euroopan ihmisoikeussopimuksen asemaa.
Mielestämme useita kysymyksiä pitää selvittää ennen kuin sitoudutaan noudattamaan tiettyä mallia.
Jätämme sen vuoksi äänestämättä lopullisessa äänestyksessä.
. (DA) Euroopan parlamentin viisi Venstre-puolueen jäsentä, parlamentin jäsenet Bertel Haarder, Anne E. Jensen, Ole Andreasen ja Niels Busk, ovat tänään vastustaneet mietinnön 14 kohdan a alakohtaa, koska perusoikeuskirja halutaan pitää hallitustenvälisen konferenssin ulkopuolella.
. (EN) Tämä mietintö vahvistaa pahimmat pelkomme eräiden ihmisten aikeista perusoikeuskirjan osalta, ja siksi olemme äänestäneet sitä vastaan.
Emme äänestä itse perusoikeuskirjaa vastaan, mutta toistaiseksi menettely näyttää tuhlatulta mahdollisuudelta suojella Euroopan kansalaisia Euroopan toimielinten ylikuormittavalta vallalta.
Perusoikeuksien tarjonnassa jäsenvaltioiden kansalaisille on olemassa Euroopan asetuksia ja lainsäädäntöä koskeva kuilu, joka on täytettävä.
Tämä mietintö kääntää selkänsä tälle tarpeelle ja siksi se vie arvon perusoikeuskirjaan sisältyviltä mahdollisuuksilta.
Mietintöä vastaan äänestäessämme olemme tietenkin pyrkineet parantamaan sisältöä Euroopan kansallisvaltioiden jäsenten hyväksi, koska asia saattaa vaikuttaa heihin, ja jotkut tukemistamme tarkistuksista ovat tähdänneet tähän.
Konservatiiviset parlamentin jäsenet jatkavat ehdotetun perusoikeuskirjan edistymisen tarkkailua tuossa elimessä olevan edustajamme Timothy Kirkhopen, parlamentin jäsen Yorkshiresta, välityksellä sekä keskusteluissa Euroopan parlamentissa olevien kollegoidemme kanssa, ja olemme tässä toiminnassa mahdollisimman myönteisiä.
Emme kuitenkaan ole kovinkaan toiveikkaita sen suhteen, että tämä toiminta muuttuu joksikin, joka olisi todella positiivista kääntäessään lainsäädännöllisen byrokratian ja ylisääntelyn toiseen suuntaan ja suojellessaan aidosti Euroopan kansalaisten ihmisoikeuksia.
.
(FR) Perusoikeuskirjaa koskeva keskustelu paljastaa Euroopan rakentamisen legitiimiyden ja avoimuuden puutteen. Kilpailun ja hyödyn oikeus on todellakin asetettu nykyisin ihmisoikeuksien edelle.
Kannatamme toisenlaista logiikkaa, jossa vaaditaan inhimillisten ja ekologisten oikeuksien ja tarpeiden tyydyttämisen asettamista talouden edelle.
Perusoikeuskirja olisi laadittava kaikkien kansojen laajan julkisen keskustelun perusteella, mukaan lukien ehdokasvaltiot, ja keskusteluun olisi otettava mukaan myös ammattijärjestöt, yhdistykset, naisasialiikkeet ja työttömät perustuslain laatimiseen johtavan menettelyn kehyksessä.
Tällaiseen perusoikeuskirjaan olisi sisällytettävä kaikkein kehittyneimpien saavutusten perusteella sekä sosiaalisia että demokraattisia oikeuksia.
Työajan raju vähentäminen, joka edellyttää työhönottoja eikä joustavuutta; irtisanomisten kieltäminen; tyhjien asuntojen pakkolunastus; naisten tasa-arvo ja valintaoikeus; siirtolaisten ääni- ja liikkuvuusoikeus: nämä asiat olisi mainittava tässä tekstissä.
Tällainen perusoikeuskirja olisi tukijalka kaikille niille, jotka taistelevat sellaista Eurooppaa vastaan, joka irtisanoo palkansaajia tai karkottaa laittomia maahanmuuttajia.
- (DE) En äänestänyt päätöslauselman puolesta, vaikka kannatankin perusoikeuskirjan laatimista, koska päätöslauselma sisältää vaatimuksia, jotka ampuvat varsinaisen tavoitteen yli ja uhkaavat johtaa suureen sekasortoon, kun samoja oikeuksia muotoillaan eri tavalla, sekä vaarantaa erityisesti ihmisoikeuksien yleismaailmallisuuden.
En ole myöskään sitä mieltä, että tämän perusoikeuskirjan pitäisi sisältää tuomioistuimessa sovellettavia taloudellisia ja sosiaalisia oikeuksia.
Jälkimmäiset on jätetty jäsenvaltioiden työlainsäädännön ja työmarkkinaosapuolten autonomian vastuulle.
Ne, jotka haluavat lastata kärryt liian täyteen, esimerkiksi uusilla informaatio- ja bioteknologiaa sekä ympäristönsuojelua koskevilla perusoikeuksilla, ja näkevät perusoikeuskirjassa eurooppalaisen perussäännön osan, tekevät karhunpalveluksen sympaattiselle ajatukselle unionin peruskirjasta, jonka on määrä sisältää perusoikeudet, joita jokainen kansalainen voi vaatia tuomioistuimessa.
Minulle Euroopan unionin ja tietysti kaikkien EU:n jäsenvaltioiden pikainen liittyminen vuodelta 1950 peräisin olevan Euroopan ihmisoikeusyleissopimuksen sopimuspuoleksi olisi paljon mieluisampi kuin kiistatta etukäteen suunniteltu kiista unionin kansalaisten perusoikeuksien uudelleen muotoilemisesta.
Yhtenäisen oikeuskäytännön takaamiseksi ja erilaisten tulkintojen estämiseksi tuomiovalta tulisi varata jatkossakin Euroopan ihmisoikeustuomioistuimelle, joka on tehnyt 40-vuotisen oikeuskäytäntönsä laadun myötä vuoden 1950 yleissopimuksesta dynaamisen välineen, jossa otetaan täysin huomioon yhteiskuntamme sosiaalinen, taloudellinen ja eettinen evoluutio.
Millaisiin ristiriitoihin tai mielettömyyksiin erilaiset ideologisesti innoitetut näkemykset voivat johtaa, käy ilmi naisten oikeuksien ja tasa-arvoasioiden valiokunnan lausunnosta, jossa esimerkiksi vaaditaan, että perusoikeuskirjan pitäisi sisältää sukupuoliseen suuntautumiseen perustuvan syrjinnän kieltämistä koskeva lauseke, mutta jossa ollaan toisaalta sitä mieltä, että perheen oikeuksia sellaisinaan ei ole olemassa.
Varovaisuus on paikallaan ehkä hyvää tarkoittavien ja suurpiirteisten ehdotusten kohdalla, jos haluamme estää sen, että lukuisat valitusmenettelyt lamauttavat EU:n päätöksentekoprosessit, Euroopan yhteisöjen tuomioistuin joutuisi enemmän kuin kaksinkertaistamaan tuomareidensa määrän eikä kukaan tietäisi enää, missä hän voi sitten vaatia perusoikeuksiaan ja miten kauan hänen täytyy odottaa päätöstä.
. (SV) Pidämme myönteisenä EU:n perusoikeuskirjan laatimiseen liittyvän työn aloittamista.
Perusoikeuskirjalla on erittäin tärkeä symbolinen arvo ja se vahvistaa unionin kansalaisten luottamusta EU:hun ja Euroopan yhdentymiseen.
Perusoikeuskirja täydentää Euroopan ihmisoikeussopimusta, joka on mielestämme kirjattava perustamissopimukseen.
Perusoikeuskirjassa on keskityttävä kansalaisten ja Euroopan toimielinten väliseen suhteeseen.
Sen päällimmäisenä tavoitteena on oltava unionin avoimen johtamisen takaaminen.
Perusoikeuskirjasta on tehtävä oikeudellisesti sitova sisällyttämällä sekin EU:n perustamissopimukseen.
Perusoikeuskirjasta ei saa muodostua vain julistus, joka ei mitenkään velvoita EU:n toimielimiä ja jäsenvaltioita.
Haluamme korostaa toissijaisuusperiaatetta ja sitä, että perusoikeuskirjassa on keskityttävä kansalaisten perusoikeuksiin sellaisina kuin ne esitetään jäsenvaltioiden yhteisessä valtiosääntöperinteessä.
Meidän on korostettava sosiaalisen ulottuvuuden tärkeyttä EU:n toiminnassa, mutta olemme sitä mieltä, että jokaisen jäsenvaltion on voitava itse päättää sosiaalipolitiikastaan.
. (FR) Perusoikeuskirja on yhteisön lainsäädäntöjen perustuslakiin tähtäävän suunnasta poikkeamisen viimeisin kommellus.
Tosiasiassa tällaisen tekstin merkitys on päivänselvä, jos sen katsotaan olevan mahdollinen Euroopan perustuslain johdanto-osa; päinvastaisessa tapauksessa sen käyttö olisi päällekkäistä niiden jäsenvaltioiden tapauksessa, jotka sisällyttävät mainitut oikeudet omaan perustuslakiinsa ja oikeudellisiin perinteisiinsä ja vahvistavat ratifioimalla kansainväliset tekstit, kuten Euroopan yleissopimuksen tai ihmisoikeuksien yleismaailmallisen julistuksen.
Voimme aina pohtia olemassa olevien tekstien soveltamista parantavia ratkaisuja, mutta yhteisön rakentamisen teknokraattinen luonne edellyttää vielä nykyäänkin ylimääräisen tekstin laatimista, jossa on vaikea välttää toistoa.
Minua huolestuttaa kuitenkin kaikkein eniten se sisältö, joka on tarkoitus antaa näille oikeuksille.
Tosiasiassa tämän saman istuntojakson aikana keskustelemme kansalaisvapauksien valiokunnan mietinnöistä, joissa meille esitetään anarkistinen näkemys yhteiskunnasta.
Kysymys ei niinkään ole ihmisoikeuksien puolustamisesta ja edistämisestä kuin kaikkien yhteiskuntiemme perustana olevien kiinnekohtien poistamisesta ja niiden korvaamisesta individualistisella ja epämääräisellä lausahduksella "ilman Jumalaa ja ilman isäntää".
Tässä rakentamisessa on uudenlaisen totalitarismin perusta, jossa yksilö seisoo yksin vastassaan yhteisön yhtä kaukainen kuin persoonatonkin hallinto, koska välittävät elimet - ja erityisesti niistä kaikkein tärkein, perhe - on asteittain tuhottu.
Yhteiskuntamme ei ole enää kohtalon yhteisö vaan "vähemmistöjä" yhdistelevä yhteisö, joista jokaisella on omat oikeutensa ilman yhteistä velvollisuutta.
Johtopäätökseni näistä teksteistä on, että ihmisoikeuksia koskevasta oikeutetusta taistelusta on tullut vastuuttomien ja itsekkäiden henkilöiden ideologinen lelu.
Tämä merkitsee yhteisen hyvän loppua ja tämän lisäksi jopa sen elämän merkityksen loppua, jota meille tänään ehdottavat ne, jotka yksinomaan ihmisoikeuksista huolehtiessaan ovat unohtaneet, että etusijalla on ihminen ja hänen juurensa ja toiveensa.
. (EN) Labour-puolueen jäsenet tukevat täysin ihmisoikeuksien perusoikeuskirjaa, joka tekee kansalaisten oikeudet näkyviksi kaikkialla Euroopan unionissa.
Olemme kuitenkin vasta varhaisessa vaiheessa perusoikeuskirjan määrittelyssä.
On siis liian aikaista sanoa, minkä tulisi olla oikeudellisesti velvoittavaa.
Tämä päätös tehdään vasta myöhäisempänä ajankohtana, kuten mietinnössäkin myönnetään 6 kohdassa.
Tuossa kohdassa myös todetaan, että missä tahansa oikeudellisesti velvoittavassa asiakirjassa tunnustetaan se, että perusoikeudet ovat erottamattomia sisällyttämällä perusoikeuskirjaan kaikki Euroopan unionin toimielimet ja elimet ja kaikki sen politiikan alat.
Tämä on tunnustettava tavoite, jota Labour-puolueen jäsenet tukevat.
Koska perusoikeuskirjan lopullista tekstiä ei ole saatavilla, tuemme perusoikeuskirjaa periaatteessa, mutta odotamme lopullista versiota.
Tämä on monimutkainen prosessi, jossa tarvitaan selkeyttä ja täsmällisyyttä kaikissa vaiheissa sen varmistamiseksi, että lopputulos on myönteinen ja näkyvä askel eteenpäin ihmisille kaikissa EU:n jäsenmaissa.
.
(PT) Tyhjä ääni, jonka annamme tälle Euroopan unionin perusoikeuskirjaa käsittelevälle mietinnölle, johtuu ennen kaikkea siitä, että sen logiikka pohjautuu mielestämme liittovaltioajatukseen, josta olemme eri mieltä. Tuo ajatus voitaisiin ilmaista selkeästi ja lopullisesti Euroopan unionin perustuslaissa, jonka laatimiseen mietinnössä suhtaudutaan ylistävästi ja jonka tärkeä osa kyseinen peruskirja olisi.
Koska olemme kuitenkin samaa mieltä useista oikeuksista, joita peruskirjaan on tarkoitus kirjata ne muuten sisältyvät Portugalin perustuslakiin päätimme olla antamatta mietinnölle hylkäävää ääntä, vaikka mielestämme näiden oikeuksien tulisi kattaa yksiselitteisesti myös yhteiskunnallinen alue. Tämä onnistuisi, jos GUE/NGL-ryhmän muotoilemat tarkistukset hyväksyttäisiin.
. (DA) Vapaus, demokratia ja ihmisoikeuksien kunnioittaminen ovat Euroopan unionin perusperiaatteita.
Mielestäni on kuitenkin epäilyttävää, että uusi ihmisoikeuskokoelma sisällytettäisiin EU:n perustamissopimuksiin, koska se antaa mielestäni sekavan viestin ja koska pelkään, että asetamme olemassa olevat ja hyvin toimivat välineet vaakalaudalle.
Julistus olisi mielestäni paljon sopivampi.
Euroopan ihmisoikeussopimus on loistava väline, jonka avulla voidaan suojella Euroopan ihmisoikeuksia.
Se merkitsee sitä, että näiden oikeuksien ylläpito perustuu ihmisoikeustuomioistuimen päätöksiin, koska sillä on suuri ammattitaito sekä laaja käytännön kokemus näissä asioissa.
Sillä on lisäksi se etu, että se ei rajoitu pelkästään EU:n alueelle, vaan se toimii lähes koko Euroopan mantereella.
Euroopan yhteisöjen tuomioistuin ottaa toiminnassaan samanaikaisesti huomioon jäsenvaltioiden kansalliset perusoikeudet.
Tähän toimintaan voitaisiin vaikuttaa, jos EU:lle saataisiin omat perus- ja ihmisoikeudet.
Jacksonin päätöslauselma (B5-0227/2000)
Ryhmäni äänesti rakennerahasto-ohjelmia jäsenvaltioissa ja EU:n ympäristölakien kansallista täytäntöönpanoa koskevan Jacksonin päätöslauselman puolesta, koska uskomme ympäristölakien tehokkaaseen täytäntöön - tässä tapauksessa luonnonvaraisista linnuista annetun direktiivin ja elinympäristödirektiivin.
Olemme kuitenkin yllättyneitä siitä, että tämän parlamentin jäsenet äänestivät 7 kohdassa olevan alkuperäisen ehdotuksen puolesta, jossa leikataan joidenkin EU:n köyhimpien alueiden rahoitusta.
Itse asiassa komission jäsen sanoi vastauksena keskusteluun, että hän ei lopettaisi avainrahoitusohjelmien hyväksyntää.
Ympäristövaliokunnan jäsenet eivät selvästikään voi olla tietoisia niistä tarpeettomista viivytyksistä, joita mikä tahansa rakennerahastojen ohjelmien hyväksymättä jättäminen voi luoda, eivätkä uudesta budjettimenettelystä, johon voi liittyä viivytysten lisäksi myös miljoonien menetykset rahastoissa, Yhdistyneessä kuningaskunnassa Merseysiden, Etelä-Yorkshiren, Ylämaan ja saarien, Pohjois-Irlannin, Cornwallin ja Isle of Wightin osalta.
Nämä ovat elintärkeitä rahastoja työpaikkojen ja kasvun kannalta.
Pidän siksi myönteisenä sitä seikkaa, että parlamentti äänesti enemmistönä resurssien leikkauksia vastaan.
Komission jäsenellä ei olisi missään tapauksessa ollut oikeudellista pätevyyttä lopettaa hyväksymistä ja siksi olen iloinen, että loppujen lopuksi terve järki on voittanut äänestyksessä.
- (DE) Näyttää siltä, että yhteisön ympäristönsuojelulla ei ole omaa eturyhmää yhteisön elimissä.
Muuten ei voida selittää sitä, miksi komissio taipui eilen ja tulkitsee rakennerahastoja koskevista yleisistä säännöksistä annettua asetusta yhtäkkiä uudella tavalla.
Sen jälkeen kun komissio ajoi viime vuonna hyvin voimakkaasti ja vaati viimeinkin vuosia myöhässä olevaa ilmoitusta elinympäristödirektiivin nojalla suojelluista alueista yhdessä päätettyä Natura 2000 -hanketta varten, se horjutti omaa päätöstään hyväksymällä, että ilmoitukset voidaan jättää sovittua ajankohtaa myöhemmin.
Se ei ollut tarpeen, sillä asetus kattoi täysin komission vaatimuksen elinympäristödirektiiviin liittyviä alueita koskevien luettelojen jättämisestä viimeistään yhdessä alueellisten kehityssuunnitelmien kanssa eikä jätä sinällään komissiolle siltä osin myöskään minkäänlaista pelinvaraa.
Rakennerahastoja koskevista yleisistä säännöksistä annetussa asetuksessa - jonka kaikki jäsenvaltiot hyväksyivät viime vuonna yksimielisesti - sanotaan yksiselitteisesti, että ennakkoarvio on niiden ohjelmien ja suunnitteluasiakirjojen edellytys, joita jäsenvaltiot esittävät komission hyväksyttäväksi.
Rakennerahastoja koskevista yleisistä säännöksistä annetussa asetuksessa sanotaan myös, että tähän ennakkoarvioon kuuluu ympäristön tilan arvioiminen erityisesti niillä alueilla, joihin rakennerahaston varojen käyttöönotto voi mahdollisesti vaikuttaa.
Komissiolla on siis velvollisuus huolehtia siitä, että sille ilmoitetaan asiakirjoissa eurooppalaisen luonnonsuojelun piiriin mahdollisesti tulevista alueista ennen kuin se hyväksyy suunnitelmat.
Elinympäristödirektiiviin liittyviä alueita koskevan luettelon jättäminen suunnitelmien hyväksymisen jälkeen ei ole sisällöllisesti järkevää - koska silloin suojelualueita pienennetään ja mukautetaan suunniteltuihin investointeihin (eikä kuten asetuksessa määrätään, että suojelualueet määräävät investointien puitteet) - eikä oikeudellisesti mielekästä, koska silloin tapahtuu tietysti juuri se, minkä komissio haluaisi estää, nimittäin, että suunnitteluun liittyvät konfliktit tuovat mukanaan pitkäaikaisia riitoja.
On harhaluulo, jos komissio uskoo voivansa saavuttaa 39 artiklan avulla sen, minkä se jätti vaatimatta ennakkoarvion kohdalla.
Miten sellainen komissio voi olla uskottava eurooppalaisten kansalaisten mielestä, jos se ei pysty ajamaan läpi omia vaatimuksiaan?
Komissio menetti taipumisensa myötä niiden monien luottamuksen, jotka ymmärtävät kestävän kehityksen seuraavan sukupolven mahdollisuudeksi.
. (FR) Unioni kansakuntien Euroopan puolesta -ryhmän ranskalaiset parlamentin jäsenet ovat hyvin kiintyneitä luonnonperinnön säilyttämiseen yleensä ja erityisesti ekologisesti herkkien alueiden säilyttämiseen.
Jaamme ympäristön säilyttämistä koskevan huolen ja velvollisuutenamme on luovuttaa tämä ympäristö koskemattomana lapsillemme.
Kyse on kiitettävästä ja välttämättömästä kunnianhimosta.
Komissio ei kuitenkaan voi uskollisena luonteelleen ja tavoilleen estää itseään tarttumasta tilaisuuteen ahdistella jäsenvaltioita ja niiden kansalaisia uusilla direktiiveillä ja epävarmoilla pikkusäännöillä, jotka eivät useinkaan vastaa paikallista todellisuutta.
Tällainen liikatarjonta halvaannuttaa vain joka päivä vähän enemmän taloudellisia toimijoita ja rajoittaa yrittämisen vapautta.
Näin oli asian laita esimerkiksi maankäytön alueellisten sopimusten tapauksessa, joiden tavoitteena oli muuttaa maanviljelijämme ympäristöalan virkamiehiksi, jotka eivät saa palkkaa työnsä hedelmistä vaan myönnetyistä tukiaisista sen korvaamiseksi, että alistuvat Brysselin GOSPLAN-komitean alaisiksi.
Siksi kieltäydymme ympäristön alalla jyrkästi liittämästä toisiinsa, kuten Jackson ehdottaa, rakennerahastomaksuja ja yhteisön lainsäädännön saattamista osaksi jäsenvaltioiden lainsäädäntöä.
Tästä olisi seurauksena erittäin vaarallinen sekoitus tyylilajeja, joka valmistelisi tietä rahoituksellisen kiristämisen yleiselle käytännölle. Tällaista kiristystä ei voida senkään takia hyväksyä, koska rakennerahastojen raha on ennen kaikkea peräisin, tämä on muistettava, jäsenvaltioiden yhteisön talousarvioon maksamista rahoitusosuuksista.
Malmströmin mietintö (A5-0060/2000)
Arvoisa puhemies, haluan joka tapauksessa kiittää parlamenttia Mongolialle annettavan avun kannattamisesta.
Toivon, että se saa komission toimimaan paljon aktiivisemmin, sillä olen kaivannut sellaista toimintaa tähän päivään asti.
Komissio ei voi sanoa maasta, jolla ei ehkä ole raaka-aineita ja joka on alueen ihmisoikeustilanteen kannalta suhteellisen hyvämaineinen ja joka on pieni ja vahvasti maatalousvaltainen: se ei merkitse meille kovin paljoa.
Maa ei ole huomion keskipisteenä, mutta se on silti suuressa hädässä.
Parlamentti on ymmärtänyt sen ja antanut tukea maalle ja pyydänkin komissiota ottamaan tämän merkin erittäin vakavasti ja toimittamaan sen avun perille.
. (FR) Samalla kuin jaamme mietinnössä esitetyt, etenkin naisten oikeuksiin liittyvät eräät konkreettiset huolet ja äänestämme tietyistä edistyksellisistä tarkistuksista, tarkoituksemme ei ole vahvistaa Euroopan unionin aikomusta toimia niin, että "ihmisoikeuksien ja perusoikeuksien kunnioittaminen ja edistäminen sekä demokraattisten periaatteiden noudattaminen ovat EU:n ulkopolitiikan perustavoitteita".
Itse Euroopan unionin sisällä eräs ihmisen perusoikeuksista eli se, että ihmiset pystyvät kunnolla elämään työstään, poljetaan jalkoihin lähes 20 miljoonan naisen ja miehen tapauksessa.
Yhdellä siirtolaistyöläisten enemmän tai vähemmän suurella ryhmällä, joita kutsumme laittomiksi maahanmuuttajiksi, ei ole mitään laillista asemaa.
Euroopan ulkopuolella useat Euroopan unionin kaikkein vaikutusvaltaisimmista valtioista tukevat, aseistavat ja rahoittavat häpeällisiä diktatuureja erityisesti niiden entisessä siirtomaavaltakunnassa.
Mitä sanoa tästä ihmisoikeuksien kunnioittamista koskevasta mielenilmauksesta eli Kosovon ja Serbian monta viikkoa jatkuneista pommituksista?
Näiden olojen vallitessa pidättäydymme äänestämästä tästä mietinnöstä.
. (FR) Tässä ihmisoikeuksia koskevassa yhteiskeskustelussa ja kyseisessä mietinnössä analysoidaan unionin käytössä olevia välineitä näiden oikeuksien edistämiseksi maailmassa ja niiden konkreettista soveltamista 1.6.1998 - 30.6.1999.
Kuten tiedätte, unionin kansainvälinen toiminta ihmisoikeuksien edistämiseksi ja suojelemiseksi perustuu useisiin välineisiin, olipa kyse sitten YUTP:stä tai kehitysyhteistyöstä.
Amsterdamin sopimuksen täytäntöönpanon myötä unionin näkyvyys kansainvälisellä tasolla on vahvistunut YUTP:n korkea edustaja Javier Solanan ansiosta.
Ihmisoikeuksien kunnioittaminen on asetettu Amsterdamin sopimuksessa unionin yhteisen ulko- ja turvallisuuspolitiikan yhdeksi tärkeimmäksi tavoitteeksi.
Euroopan unionilla on käytettävissään tällä alueella useita välineitä.
Niihin kuuluvat yhteiset strategiat (Amsterdamin sopimuksessa luotu uusi väline, jonka tavoitteena on vahvistaa unionin kaikkien toimintojen johdonmukaisuutta kansainvälisellä tasolla), yhteiset kannat (jotka määrittävät unionin lähestymistavan tiettyyn aiheeseen) ja yhteiset toiminnot (jotka koskevat tiettyjä erityistilanteita ja edellyttävät välitöntä toimintaa humanitaarisen avun mallin mukaisesti).
On olemassa myös tiettyä politiikkaa koskevia erityisiä ja horisontaalisia toimia.
Tällainen tapaus on muun muassa taistelu kuolemanrangaistusta vastaan.
Lopuksi niin sanottu "ihmisoikeuslauseke", joka on sisällytetty 1990-luvulta alkaen useimpiin kolmansien maiden kanssa tehtyihin yhteistyö- ja kehityssopimuksiin, sallii unionin säilyttää painostuksen ihmisoikeuksien alalla maissa, joiden kanssa se on tehnyt sopimuksen.
Tämä lauseke ei muuta sopimusten perimmäistä luonnetta, mutta sen avulla kumpikin osapuoli voi vahvistaa yhteiset arvot ja periaatteet edellytyksenä kaikelle yhteistyölle, olipa se sitten taloudellista tai muunlaista yhteistyötä.
Esittelijä katsoo kuitenkin, että Euroopan nykyinen ihmisoikeuspolitiikka on sirpaloitunutta ja että se on korvattava johdonmukaisella yhteisellä strategialla, jolle on ominaista tehokkaampi toimielinten välinen yhteistyö.
Olen luonnollisesti samaa mieltä tämän toteamuksen kanssa.
Mielestäni sellaisten aloitteiden, kuten neuvoa-antavan ryhmän perustaminen, johon kuuluu unionin toimielinten, jäsenvaltioiden ja ihmisoikeuksien asiantuntijoiden edustajia - ryhmän tehtävänä on keskustella tämän alueen toimintojen strategisista näkökohdista - ansiosta olisi mahdollista tehdä toiminnasta johdonmukaisempaa ja siten tehokkaampaa.
Samalla tavalla unioni voisi kehittää ihmisoikeuksien kunnioittamisen määrittämistä koskevia omia osoittimiaan, nimittää mielipidevankeja varten Euroopan parlamentin erityislähettilään ja avata Internetiin unionin ihmisoikeussivut, kaikki nämä ovat pohtimisen arvoisia ehdotuksia.
Mietinnössä painotetaan myös sitä tosiasiaa, että syrjinnän, jonka uhreina ovat usein naiset, järjestelmällisestä poistosta on tultava Euroopan unionin strategiassa ensisijainen asia.
Haluaisin antaa varauksettoman tukeni tällaiselle vaatimukselle!
. (EN) Euroopan parlamentin Labour-puolueen edustajat äänestivät tarkistusta 7 vastaan, koska emme ole sitä mieltä, että viittaus otaksuttuun Echelon-verkkoon on tässä mietinnössä asianmukainen.
Väitteet Echelon-verkon olemassaolosta perustuvat kuulopuheeseen ja aihetodisteisiin.
Lisäksi kansallisten tiedustelupalvelujen demokraattinen valvonta kuuluu kansallisille parlamenteille.
Yhdistyneellä kuningaskunnalla on yksi maailman tehokkaimmista tiedustelupalvelun demokraattisen valvonnan järjestelmistä.
Poliittista valvontaa harjoittaa alahuoneen valiokunta, joka pääsee rajoituksetta asiakirjoihin.
Lisäksi kolmansien maiden, mukaan lukien Yhdysvaltojen, jotka toimivat yhteistyössä Ison-Britannian tiedustelupalvelun kanssa Yhdistyneen kuningaskunnan alueella, ovat myös saman demokraattisen valvonnan alaisia.
. (EN) Brittikonservatiivit ovat eturintamassa, kun monessa maailman pyritään maassa parantamaan ihmisoikeuksia.
Vaikka Malmströmin päätöslauselmassa onkin paljon sellaista, jota voimme tukea, siihen on valitettavasti sisällytetty merkittäviä osatekijöitä, jotka ovat meistä mahdottomia hyväksyä.
Emme esimerkiksi ole aivan yhtä innostuneita EU:n perusoikeusasiakirjasta.
Suhtaudumme epäilevästi vaatimuksiin tuntuvista lisäyksistä menoissa ja byrokratiassa sekä EU:n rahoittamien kansalaisjärjestöjen rooliin.
Olemme huolissamme siitä, että vähäisiä eroja stimuloidaan, eikä painoteta integraatiota.
Olemme huolissamme ihmisoikeuskäsitteen ulottamisesta koskemaan esimerkiksi perheväkivaltaa, joka on asia, jota voidaan käsitellä asianmukaisemmin muilla oikeudellisilla välineillä.
Vastustamme sellaisten laajojen uusien turvapaikkaan oikeuttavien kategorioiden käyttöönottoa, jotka olisivat alttiita väärinkäytöksille.
Monet meistä eivät tue kuolemanrangaistuksen poistamisesta periaatteessa.
Lisäksi suhtaudumme epäilevästi ehdotuksiin uusien menettelysääntöjen määräämisestä liike-elämälle.
Vaikka arvostammekin EU:n roolia ihmisoikeuksien tukemisessa, uskomme, että ihmisoikeusasetukset ja lainsäädäntö, kuten niin monet alueet, joilla käsitellään kansalaisen ja valtion suhdetta, kuuluvat kansallisille hallituksille, emmekä pidä myönteisenä EU:n intervention laajentamista tällä alueella.
Näistä syistä brittikonservatiivit ovat äänestäneet Malmströmin päätöslauselmaa vastaan.
Haarderin mietintö (A5-0050/2000)
Arvoisa puhemies, olisin halunnut äänestää Haarderin mietinnön puolesta, tietyistä kohdista ja tietyistä puheenvuoroista huolimatta, mukaan lukien lehterillä, joiden mukaan perheellä ei ole oikeuksia ja että erityisten oikeuksien myöntäminen perheelle olisi syrjivää ja jopa rasistista toimintaa.
Tämän teorian kannattajien olisi syytä viritellä viulujaan.
Vaikka perheellä sinänsä ei olekaan omia oikeuksia - kuten naisten oikeuksien valiokunta on päättänyt mielipiteestäni riippumatta - myöskään muilla hetero- ja homoseksuaaliyhteisöillä ei ole omia oikeuksia ja siten luvulla "Elämäntyylit ja ihmissuhteiden muodot" ei ole paikkaansa tässä mietinnössä.
Minulla on ollut suuri ilo kasvaa täysin tavallisessa perheessä, jossa on äiti ja isä, jotka eivät ole eronneita, ja katson edelleen, että tällainen onnellisen ja yhtenäisen perheen malli on yksi yhteiskuntiemme perustoista; sen merkitys on aina tunnustettava ja sillä on oltava etuoikeutettu asema, vaikka tämä ei joitain miellyttäisikään.
Tarkistuksia koskevan äänestyksen tulos on kuitenkin sellainen, etten lopulta voinut äänestää tämän mietinnön puolesta, etenkin 18 kohdan hyväksymisen takia.
Arvoisa puhemies, haluaisin yhtyä jäsen Lullingin puheenvuoroon.
Haluaisin sanoa, että kollega Haarder on nähnyt esimerkillisesti vaivaa luodakseen yksimielisyyden.
Hänen mietinnöstään on tullut siksi paljon parempi kuin kaikista sitä edeltäneistä mietinnöistä.
Olen kuitenkin äänestänyt ryhmäni suuren osan kanssa tätä mietintöä vastaan, koska 52-56 kohdassa otettiin kuitenkin mukaan kiistanalaisia yhteiskuntapoliittisia vaatimuksia, jotka tosin tukevat tämän parlamentin vasemmistoa, mutta joilla ei kuitenkaan ole mitään tekemistä ihmisoikeuksien kanssa.
Saksan perustuslaki asettaa avioliiton ja perheen perustuslain erityiseen suojeluun, eikä sillä ole mitään tekemistä ihmisoikeusloukkauksen kanssa.
Se on päinvastoin tae ihmisoikeuksista.
Avioliitto ja perhe ovat ihmisoikeuksien perusta kuten oikeus elämäänkin.
Nämä kohdat olisi pitänyt jättää siksi mielestäni pois ihmisoikeuksia käsittelevästä mietinnöstä.
Silloin tämä ihmisoikeuksia käsittelevä mietintö olisi saanut taakseen tämän parlamentin yksimielisen tuen, koska muutoin kollega Haarderin työ oli esimerkillistä.
Arvoisa puhemies, panen hieman hämmästyneenä merkille, että minun vuoroni on nyt lopussa, vaikka pyysin puheenvuoroa ensimmäisenä kirjallisesti.
Toiseksi haluaisin myös huomauttaa, että ryhmäni tukee kokonaisuutena ottaen jäsen Haarderin mietintöä ja korostaa erityisesti, että yhteistyö mietinnön esittelijän kanssa on ollut erinomaista.
Me olemme tulleet vihdoinkin siihen pisteeseen, että meillä on edessämme mietintö, jossa käsitellään todellakin tätä aihetta, määriteltyä aikataulua ja myös tuomioistuimessa sovellettavia oikeuksia.
Annamme sille siksi periaatteesta tukemme.
Me olemme kuitenkin äänestäneet sitä vastaan, koska tämän parlamentin enemmistö hyväksyi kaksi kohtaa, nimittäin 53 ja 54 kohdan, joissa käsitellään perhettä sekä kaikkia vaihtoehtoisia kumppanuussuhdemuotoja koskevaa tavattoman suurta tai erityistä tukea.
Me Euroopan kansanpuolueena näemme perheen arvona sinänsä, yhteiskunnan kulmakivenä, jos te niin haluatte, yhteiskunnan sydämenä, emmekä hyväksy, kun vaihtoehtoisten kumppanuussuhdemuotojen on määrä saada erityistä tukea ja ne on siten määrä asettaa yhteiskuntamme ytimenä pitämämme perheen edelle.
Koska tilanne oli kuitenkin näiden kohtien ja parlamentin enemmistön päätöksen myötä 53 ja 54 kohdassa se, että vaihtoehtoisia kumppanuussuhdemuotoja tuetaan erityisesti ja nämä muodot asetetaan siten perheen edelle, emme katsoneet mahdolliseksi hyväksyä koko mietintöä.
Arvoisa puhemies, haluaisin vain sanoa täydennyksenä jäsen Pirkerin puheenvuoroon, että puolsin jäsen Haarderin mietinnön 42 kohtaa, vaikka siinä on virhe, koska Itävalta mainitaan vapaan liikkuvuuden yhteydessä.
Kansallisneuvoston päävaliokunnan päätöksen perusteella Itävalta hyväksyi yksimielisesti esityksen hyväksyä päävaliokunnassa 3. huhtikuuta 1919 annetun lain 2 pykälän hengessä liittohallituksen 26. maaliskuuta 1996 tekemä päätös ja pitää Felix Habsburg-Lothringenin ja Karl Ludwig Habsburg-Lothringenin luopumisilmoituksia riittävinä, joten passien, jotka koskevat myös matkustamista Itävaltaan, laatimiselle ei ole estettä.
Voin sanoa siksi tässä yhteydessä, että sekä Felix Habsburg-Lothringenilla että Karl Ludwig Habsburg-Lothringenilla on voimassa oleva passi, johon ei sisälly mitään rajoituksia.
Kumpikaan ei ole allekirjoittanut sellaista luopumisilmoitusta, jota perustuslakivaliokunta vaatii, koska he sanoutuvat irti Habsburgin hallitsijasuvusta, vaan ovat sitoutuneet passihakemuksessa vain muotoiluun, joka kuuluu seuraavasti: "Väärinkäsitysten välttämiseksi pantakoon tässä yhteydessä merkille, että minä, hakija, en ole kyseenalaistanut enkä kyseenalaista Itävallan tasavaltaista valtiomuotoa enkä ole koskaan harkinnut esittää minkäänlaisia valtavaateita."
Itävallalle esitetty vaatimus tehdä jotakin vapaan liikkuvuuden osalta on siksi perusteeton.
. (FR) Euroopan parlamentti on Haarderin ihmisoikeuksia Euroopan unionissa käsittelevän mietinnön hyväksyessään tehnyt yhden niistä sille liiankin tavanomaisista suunnanvaihdoista, jotka kuuluvat siten sen luonteeseen.
Mietinnössä pyydetään muun muassa samaa sukupuolta olevien pariskuntien ja perinteisten perheiden kaikenlaisten oikeuksien tasa-arvoisuutta sekä homoseksuaalisten suhteiden aloittamisen laillisen ikärajan alentamista.
Haluaisin vain muistuttaa, että ihmisoikeuksien yleismaailmallisen julistuksen mukaan (16 artikla) "perhe on yhteiskunnan luonnollinen ja perustava ydinosa ja sillä on oikeus yhteiskunnan ja valtion suojaan."
Perhe määritetään samassa artiklassa miehen ja naisen väliseksi avioliitoksi.
Taloudellisia, sosiaalisia ja kulttuurisia oikeuksia koskevassa kansainvälisessä sopimuksessa toistetaan sama ajatus julistamalla 10 artiklassa seuraavaa: "perhettä, joka on yhteiskunnan luonnollinen ja perustava aines, on suojeltava ja tuettava mahdollisimman laajasti".
Vaikka perinteisellä perheellä onkin oikeus saada tukea julkisen vallan taholta, tähän on syynä se, että se takaa palvelua, jolla ei ole hintaa: sukupolvien uudistumisen, yhteiskunnan jatkumisen, lasten koulutuksen ja arvojen välittämisen.
Tämä palvelu oikeuttaa laajasti siihen, että perheellä on erityisiä etuoikeuksia, jotka on varattu vain sille.
Haarderin mietinnössä sivuutetaan tämä olennaisen tärkeä laki ja osoitetaan siten, miten tässä kohdassa monien muiden kohtien tavoin eurooppalaiset mekanismit eivät ole vain kansojen vaan itse yhteiskunnan vastaisia.
. (DA) Tuemme niitä yleisiä huomioita, joita on esitetty jäsenvaltioille suunnatussa mietinnössä, jossa käsitellään kansainvälisten ihmisoikeusyleissopimusten täyttämistä.
Yhdymme samoin mietinnössä mainittuihin huoliin, jotka koskevat turvapaikanhakijoiden, vähemmistöjen, naisten, lasten ja niin edelleen oikeuksiin liittyviä tilanteita tietyissä valtioissa.
Vastustamme kuitenkin sitä, että EU:n yhdentymistä pyritään lisäämään ihmisoikeuksia koskevan vuosittaisen mietinnön avulla.
Emme kannata mietinnössä esitettyjä institutionaalisia uudistuksia, mukaan lukien sitä, että EU:n olisi laadittava yhteiset oikeudelliset puitteet ja yhteinen pakolais- ja turvapaikkapolitiikka.
Mielestämme ihmisoikeusongelmat on selvitettävä paikallisella tasolla ja sellaisissa kansainvälisissä ihmisoikeustoimielimissä ja sellaisilla ihmisoikeusfoorumeilla, jotka ovat jo olemassa ja jotka on perustettu siihen tarkoitukseen, esimerkiksi YK:ssa ja Euroopan neuvostossa.
Emme myöskään tue sitä, että EU laatii uuden oikeudellisesti sitovan perusoikeuskirjan, koska tällainen perusoikeuskirja on mielestämme ristiriidassa Euroopan ihmisoikeussopimuksen kanssa.
EU:n perusoikeuskirja ei itsessään paranna ihmisten tilannetta sen enempää Euroopan kuin kansainväliselläkään tasolla.
Kannatamme kuitenkin tätä mietintöä edellä mainituista asioista huolimatta, koska olemme sitä mieltä, että on erittäin tärkeää taistella Euroopan ihmisoikeustilanteen puolesta.
. (FR) Onnittelen ulkoasioiden, ihmisoikeuksien, yhteisen turvallisuuden ja puolustuspolitiikan valiokuntaa tehdystä työstä, joka liittyy vuotuiseen mietintöön ihmisoikeuksista Euroopan unionissa.
Muistutan, että tämä mietintö korvaa perinteisen muistion unionin toimista tällä alalla, jonka neuvosto osoitti tähän asti vuosittain Euroopan parlamentille tiedottaakseen viimeksi mainitulle unionin toimista ihmisoikeuksien alalla maailmassa kuluneena vuotena.
Asiakirjan tarkoituksena on selvittää unionin motivaatioita sekä sen käytössä olevia toimielinrakenteita ja välineitä, jotta se voi toteuttaa aktiivista ihmisoikeuksien kunnioittamista koskevaa politiikkaa.
Mietinnössä osoitetaan erityisemmin, että Amsterdamin sopimuksessa on luotu uusia määräyksiä ihmisoikeuksien alalla unionin toiminnan perustan lujittamiseksi alalla etenkin YUTP:n kehyksessä.
Meidän on hyödynnettävä näitä uusia mahdollisuuksia.
Perussopimuksessa on siten luotu perusoikeuksien kunnioittamisen periaate, siten kuin ne on taattu Euroopan neuvoston yleissopimuksessa ihmisoikeuksien ja perusvapauksien suojaamiseksi.
Unioni "perustaa" siten toimintansa demokratian, ihmisoikeuksien kunnioittamisen ja perusvapauksien periaatteille.
Euroopan unioni on laajentumisen yhteydessä ilmoittanut selvästi, että kaikkien ehdokasvaltioiden liittymisen peruskriteerinä on demokratian, oikeuden sekä ihmisoikeuksien ja vähemmistöjen oikeuksien kunnioittaminen.
Euroopan parlamentti on olennainen toimija unionin politiikan suunnittelussa ja täytäntöönpanossa ihmisoikeuksien alalla.
Toimivaltojamme on vähä vähältä laajennettu niin paljon, että parlamentista on tullut ihmisoikeuksien keskustelufoorumi ja tunnustettu foorumi, kuten keskustelumme tänään osoittaa!
Mietinnössä, josta keskustelemme, muistutetaan meitä siitä, että vaikka Euroopan unioni pyrkiikin viemään malliaan kolmansiin maihin, tilanne unionin sisällä ei ole moitteeton.
Siten 11 jäsenvaltiota 15:stä Euroopan unionin jäsenvaltiosta mainitaan Amnesty Internationalin vuosikertomuksessa 1999 sekä vakavien että vähemmän vakavien ihmisoikeusrikkomusten vuoksi.
Tällaisen kritiikin lisäksi esittelijä tekee konkreettisia ehdotuksia, joita tuen, esimerkiksi äänioikeuden ja vaalikelpoisuuden laajentamisesta kunnallisissa ja Euroopan parlamentin vaaleissa muiden kuin jäsenvaltioiden kansalaisiin, jotka ovat asuneet jäsenvaltion alueella vähintään viiden vuoden ajan.
On olemassa muita, turvapaikkaoikeuden parantamista koskevia ehdotuksia, jotka näyttävät minusta hyvin kiinnostavilta ja joita olisi pantava nopeasti täytäntöön.
Ehdokasvaltioiden tilanteessa on vielä paljon parannettavaa, erityisesti mitä tulee vähemmistöjen oikeuksien kunnioittamiseen.
Euroopan parlamentin on siten edelleen oltava valppaana.
. (EN) Tarkistuksessa 32 olevan jäsen Rackin, jäsen Schleicherin, jäsen Cederschiöldin ja jäsen Méndez de Vigon PPE-DE-ryhmän puolesta antaman Duffin ja Voggenhuberin EU:n perusoikeuskirjaa käsittelevää mietintöä koskevan lausunnon osalta ryhmämme kysyy, onko unionin edelleen tarpeen nykyisissä oloissa tulla Euroopan yhteisöjen ihmisoikeustuomioistuimen osapuoleksi.
Tämä on asia, joka vaatii syvällisempää analyysia.
Euroopan yhteisöjen tuomioistuimen ja Euroopan ihmisoikeustuomioistuimen välisiä päällekkäisyyksiä ja ristiriitoja on joka tapauksessa vältettävä.
. (EN) Uskon, että tämä on hyvä mietintö ja ansaitsee tukea.
Ongelmia esiintyy kuitenkin 52, 53, 54 ja 56 kohdan yksityiskohdissa.
Äänestin näiden kohtien puolesta, koska olen samaa mieltä esittelijän tavoitteiden kanssa.
Haluaisin kuitenkin varmistaa, ettei äänestysaikomuksiani käsitetä väärin.
52 kohdassa tuen yksilön omantunnon oikeutta.
Todetessani tämän periaatteen haluaisin myös tehdä täysin selväksi sen, että tämä ei tarkoita sitä, että itse kannattaisin aborttia.
53, 54 ja 56 kohdasta toteaisin vastustavani syrjintää seksuaalisen suuntautumisen perusteella.
Haluaisin kuitenkin lisätä muutaman huomautuksen.
Ensiksi, en kannata homoparien adoptio-oikeutta adoptoida.
Toiseksi, en kannata homoseksuaalisuhteiden aloittamisen ikärajan alentamista alle 18 vuoteen.
Kun nämä selvitykset on kirjattu, olen iloinen voidessani äänestää jäsen Haarderin mietinnön puolesta.
. (EN) Kokonaisuudessaan tämä on erinomainen mietintö lukuun ottamatta 52 - 56 kohtaa.
Tämä osasto on huonosti laadittu ja epäselvä.
Siinä käsitellään asioita, jotka ovat selvästi kunkin jäsenmaan omassa toimivallassa, ja niin niiden tulee olla jatkossakin.
. (FR) Haluan onnitella parlamentin jäsen Haarderia ihmisoikeuksien kunnioittamista Euroopan unionissa koskevan mietinnön laadukkuudesta.
Olen samaa mieltä tekstin yleisen filosofian kanssa, jonka tavoitteena on vahvistaa Euroopan politiikkaa unionin asukkaiden kansalaisoikeuksien ja poliittisten oikeuksien, mutta myös taloudellisten, sosiaalisten ja sivistyksellisten oikeuksien alalla.
Haluan kuitenkin kiinnittää kollegojeni huomion tässä mietinnössä esitettyyn kahteen pyyntöön, jotka tuntuvat minusta ongelmallisilta.
Mietinnön kansallisten vähemmistöjen suojelua käsittelevä 19 kohta sekä 20 kohta, jossa kehotetaan ratifioimaan alueellisten ja vähemmistökielten peruskirja, herättää todellisia kysymysmerkkejä.
Ymmärrämme tietenkin hyvin esittelijän kansallisten vähemmistöjen suojelua koskevan huomautuksen luonteen: se on voimakas signaali tietyille ehdokasvaltioille ja erityisesti Itä-Euroopan maiden ehdokasvaltioille, joiden kaikilla kansalaisilla ei ole perusoikeuksia.
Parlamentti tuomitsee jyrkästi perusvapauksien loukkaukset kaikkialla Euroopassa ja Haarderin mietintö muistuttaa meitä tästä painokkaasti.
Pahoittelemme kuitenkin sitä, että mietinnössä viitataan "kansallisten vähemmistöjen" oikeuteen, koska tämä ilmaus kattaa huomattavasti rajoitetumman käsitteen kuin yleismaailmallinen ilmaus "ihmisoikeudet".
Lisäksi puolustamme ajatusta jakamattomasta poliittisesta yhteisöstä, jossa tiettyyn ryhmään kuulumista ei salailla, mutta jossa niihin "otetaan etäisyyttä".
Tasavalta ei pysty tunnistamaan "vähemmistöjä" tai erityisiä "yhteisöjä": sen silmissä on olemassa vain itsenäisiä, vapaita ja oikeuksiltaan tasa-arvoisia kansalaisia.
Vakaumuksiemme takia vastustamme myös voimakkaasti mietinnön 20 kohtaa, jossa mainitaan alueellisten ja vähemmistökielten peruskirja.
Jokainen on vapaa käyttämään yhtä tai useampaa haluamaansa kieltä tasavallan kielen lisäksi ja jokaisella on oikeus oppia niitä koulussa.
On vain varmistuttava siitä, että kyse on oikeudesta eikä velvollisuudesta.
Peruskirja on tässä mielessä liian epämääräinen ja vaarana on siten, että se edistää alueellisten yhteisöjen voimistumista. Tämä uhkaa tasavallan yhtenäisyyttä, mutta myös tietyllä aikavälillä unionin yhteenkuuluvuutta.
Äänestän kuitenkin Haarderin mietinnön puolesta tekstin laadukkuuden ja filosofian takia.
. (EN) Meillä ei tietenkään ole mitään sitä vastaan, että ihmisoikeuksia koskevaa mietintöä käsitellään Euroopan parlamentissa, mutta koska kaikki Euroopan unionin jäsenvaltiot ovat allekirjoittaneet Euroopan ihmisoikeusyleissopimuksen ja kaikki kansalaiset voivat siksi (vaikkakin epäsuorasti), jättää näiden ihmisoikeuksien rikkomista koskevia tapauksia korkeimman oikeuden käsiteltäväksi, meitä huolettaa se tapa, jolla tässä mietinnössä mennään selvästi niiden tärkeiden periaatteiden yli, joita Yhdistyneet Kansakunnat ja Euroopan ihmisoikeustuomioistuin vaalivat.
Tämän parlamentin ensisijainen tehtävä ei ole tuottaa laajoja ristiriitaisia lisäyksiä voimassa olevaan lainsäädäntöön ja ylimääräisiä korjauskanavia sillä oletuksella, että nämä hyväksytään automaattisesti vain siksi, että niitä on ehdotettu.
Me kaikki tahdomme, että ihmisoikeudet ovat päällimmäisenä kansallisten ja Euroopan tason lainlaatijoiden mielessä.
Useimmissa tapauksissa ne ovatkin.
Emme tarvitse tätä mietintöä muistuttamaan meitä niistä emmekä yrittääksemme laajentaa asialistaa alueille, jotka ovat todennäköisesti ristiriitaisia ja jotka todennäköisesti saavuttavat päinvastaisia tuloksia sen sijaan, että ne laajentaisivat jo määriteltyjä ihmisoikeuksia.
. (EL) Jälleen kerran EU:n tekopyhyys käy ilmi sekä sen sisäisen ihmisoikeustilanteen että kansainvälisen ihmisoikeuspolitiikan osalta.
Meitä huolestuttavat erityisesti ehdotukset näiden asioiden voimakkaammasta huomioon ottamisesta EU:n ulkopolitiikassa, ei tietenkään siksi, että aliarvioisimme niiden merkitystä ja tarvetta edistää niitä ja turvata ne, vaan koska kokemus opettaa, että niitä käytetään valikoivasti.
Euroopan unioni sulkee silmänsä röyhkeiltä ihmisoikeusrikkomuksilta ja asettaa etusijalle omat imperialistiset etunsa.
Räikeä esimerkki on suhtautuminen Turkin valtioon.
Toisaalta herkkää ihmisoikeuskysymystä käytetään tekosyynä jopa sotilaallisille väliintuloille, jotta tiettyjä politiikkoja ja suuntia saataisiin väkisin aikaan.
Äskettäinen ja edelleen jatkuva hyökkäys Kosovoon vähemmistön oikeuksien varjolla ja Jugoslavian lailliseen hallitukseen kohdistetut vaatimukset ovat tyypillinen esimerkki siitä, että sotilaallisesta väliintulosta on tehty kansainvälisen oikeuden yleisperiaate kansallisen suvereniteetin kustannuksella.
EU:n itsensä ja jäsenvaltioiden harjoittama sisäpolitiikka johtaa monien ihmisoikeuksien todelliseen heikentymiseen ja tekee niistä tyhjiä kirjaimia.
Tämän politiikan seuraukset näkyvät jo äärirasististen ja fasististen voimien vahvistumisena muuallakin kuin Itävallassa.
Kuitenkaan rasismin torjuntaa koskeva mietintö ei osoita, että tarvittavat päätelmät olisi tehty.
Tuomitsemme täten EU:n yrityksen käyttää ihmisoikeuksia verukkeena kansan- ja demokratianvastaisen luonteensa vahvistamiselle ja uusille väliintuloille kansoja vastaan.
Kehotamme kansoja olemaan valveilla ja olemaan sallimatta, että kansojen pelastajiksi itseään kutsuvat polkevat maahan niiden oikeudet, vaan että ne saavat kamppailullaan aikaan ratkaisuja, jotka takaavat näiden oikeuksien kehittymisen ja kukoistuksen.
Kaikista näistä syistä Kreikan kommunistipuolueen kolme europarlamentaarikkoa pidättäytyvät äänestämästä.
. (FR) Haluaisin verrata Ludfordin ja Haarderin sekä Duffin ja Voggenhuberin mietintöjä toisiinsa.
Euroopan parlamentti ehdottaa osallistumista Euroopan perusoikeuskirjan laatimiseen.
Miksipä ei?
On kuitenkin vaikea käsittää, miten tämä ylimääräinen teksti edistää taistelua ihmisoikeuksien puolesta, jollei se sitten tuo mukanaan vielä vähän enemmän juridista epäselvyyttä.
Mitä etenkin ajatella siitä mielikuvasta, joka parlamentillamme on mainituista oikeuksista?
Luettuamme Ludfordin ja Haarderin mietinnöt olemme päätyneet ensimmäiseen hahmotelmaan: anarkistista yhteiskuntaa koskevaan hankkeeseen, joka perustuu oikeuksiin ilman velvollisuuksia, vapauteen ilman vastuita.
Vapautta ei voida määrätä.
Näyttää kuitenkin siltä, että yhteisön rakentamisessa ei olla tietoisia tästä todellisuudesta: yhteisön rakentamisessa halutaan ei vain tehdä ihmiset onnelliseksi noin vain ottamatta huomioon heidän erilaisuuksiaan ja toiveitaan, vaan myös luoda vailla kiinnekohtia oleva yhteiskunta tekemättä eroa sen suhteen, mitä voidaan tai ei voida tehdä, hedonismia tai kuoleman kulttuuria kannattava yhteiskunta.
Inhimillinen henkilö ei voi käsittää itseään riippumattomana oliona häntä ympäröivistä ihmisistä, joka huolehtii vain omasta välittömästä hyvinvoinnistaan.
On totta, että hänellä on oikeuksia, joihin kuuluu häneltä paradoksaalisesti kaikkein useimmin evätty oikeus, oikeus elämään, jota on puolustettava ja edistettävä; mutta näytätte unohtaneen, että inhimillinen olento tarvitsee kaikelle yhteiskuntaelämälle välttämättömien objektiivisten rajojen määrittämistä.
Inhimillinen olento ei tarvitse vain sitä, että hänelle annetaan keinot elää, vaan myös ja ennen kaikkea syyt elää.
Ylimääräinen peruskirja, vaikka se olisikin eurooppalainen, ei epäilemättä vastaa tähän tarpeeseen.
. (NL) Olemme hyväksyneet Haarderin mietinnön, mutta haluamme esittää seuraavat huomautukset mietintöluonnoksen 19 ja 20 kohdasta.
Mietintöluonnoksen 19 kohdassa pyydetään Belgiaa allekirjoittamaan kansallisten vähemmistöjen suojelua koskeva eurooppalainen puiteyleissopimus.
Ei pidä paikkaansa, että Flanderi estää Belgiaa ratifioimasta tätä kansallisten vähemmistöjen suojelua koskevaa sopimusta, mutta se on tehtävä sillä ehdolla, että mainitaan, että peruskirja ei sovellu Belgian perustuslailliseen konseptiin.
Belgian liittovaltiossa osavaltiot ovat perustuslain antamien takuiden pohjalta samanarvoisia.
Kumpikaan ei oikeastaan muodosta vähemmistöä.
Koska kansallista vähemmistöä ei määritellä sopimuksessa selkeästi, Flanderi ei katso, että sitä voidaan soveltaa raja-alueella: Flanderille termi "kansallinen vähemmistö" voi tarkoittaa tällaisessa yhteydessä ainoastaan vuosisatoja jollakin tietyllä alueella asunutta vähemmistöä, kun taas raja-alueella asuneet ranskankieliset ovat muuttanet sinne vasta noin 30 vuotta sitten ja ovat kieltäytyneet integroitumasta, kuten normaalisti voidaan olettaa (vertaa flaamien muuttoon Valloniaan ja heidän täysin integroituneisiin jälkeläisiinsä).
Lisäksi raja-alueella asuvat ranskankieliset nauttivat kielipalveluineen sellaista suojelua, josta varsinaiset vähemmistöt voivat usein vain uneksia.
Siis se, joka yrittää tämän sopimuksen avulla muuttaa tilannetta Brysselin ympäristön raja-alueella, saa epäsuorasti aikaan Belgian perustuslaillisen tasapainon horjumisen ja havainnollistaa jälleen kerran, että eurooppalainen tietämättömyys liittovaltiojärjestelmästämme saa meidät tekemään sen johtopäätöksen, että erilliset jäsenvaltiot Flanderi ja Vallonia ovat parempi vaihtoehto kuin liittovaltio Belgia.
Belgian ranskankieliset Euroopan parlamentin jäsenet käyttänevät tätä äänestystä jälleen hyväkseen Belgian sisäisissä poliittisissa peleissä.
Emme halua osallistua niihin ja teemme niihin selvän eron.
Pahoittelemme muuten sitä, että Ludfordin rasismia ja muukalaisvihaa käsittelevän mietinnön 5 kohtaan on otettu sama teksti.
Samasta näkökulmasta käsin Flanderin taholta todetaan, että alueellisia kieliä tai vähemmistökieliä koskeva eurooppalainen peruskirja, joka mainitaan Haarderin mietinnön 20 kohdassa, ei koske ranskan kielen asemaa raja-alueella vaan esimerkiksi Limburgin murretta (Alankomaissa se on tunnustettu tätä peruskirjaa sovellettaessa) tai Arelin saksaa Luxemburgissa.
. (IT) On todella vastenmielistä - ottamatta kantaa hyväksyttyihin tai hylättyihin tarkistuksiin ja poistettuihin tai muutettuihin kohtiin että niin herkästä ja kiireellisestä asiasta kuin ihmisoikeuksien puolustamisesta puhuttaessa joudumme lukemaan Euroopan parlamentin vuotuisesta mietinnöstä kohtia, joissa esitetään, ettei "vangittaisi lapsia hyväksikäyttäviä henkilöitä kuin aivan ääritapauksissa", ja vielä, että pyydettäisiin jäsenvaltioita "laskemaan alaikäisen sallittua ikärajaa homoseksuaalisiin suhteisiin".
Meidän tulisi taistella pornografiaa vastaan, yhä leviävää pedofiliaa vastaan, ihmiskauppaa vastaan, ja seksiturismia vastaan, sillä sitä harjoitetaan aina alaikäisten vahingoksi.
Meidän tulisi taistella syrjintää ja väkivaltaa, myös henkistä väkivaltaa, vastaan työelämässä, tiedotuksen alalla, politiikan ja perheen piirissä; perhe palaa jälleen keskustelun keskipisteeseen, kun lapset ovat muuttumassa välineeksi, jolla tyydytetään niiden egoismia, jotka kaikki muut arvot kadotettuaan pyrkivät "teknologisella" äitiydellä tai isyydellä tyydyttämään omaa egoaan ja omistamishaluaan
Olemme pöyristyneitä ja torjumme tällaisen päätöslauselman, jossa pilataan myönteiset näkökohdat vääristymillä, jotka olemme paljastaneet, ja esitämme huolestuneina hätähuudon: "Valitsemanne tie tuhoaa Euroopan unionin ja loitontaa sen kansalaisten ylivoimaisen enemmistön normaalista ajattelusta".
. (FR) Haluan selittää syyt, joiden takia olen äänestänyt vuotuista mietintöä ihmisoikeuksista Euroopan unionissa vastaan.
Tämän tekstin kahdessa säännöksessä kehotetaan tiettyjä maita, joiden joukossa on Ranska, ratifioimaan pikaisesti kansallisten vähemmistöjen suojelua koskeva eurooppalainen puiteyleissopimus sekä alueellisia kieliä ja vähemmistökieliä koskeva eurooppalainen peruskirja.
Ennen kaikkia muita asioita minun on selvitettävä se väärinkäsitys, joka leimaa alueellisia kieliä koskevaa koko keskustelua: kyse ei missään nimessä ole siitä, että ketään kiellettäisiin puhumasta, opettamasta tai edistämästä vähemmistökieltä tai alueellista kieltä, olipa se sitten mikä tahansa.
Jos niiden opiskelu ja harjoittaminen on henkilökohtainen valinta kannatan omalta osaltani kaikkia näiden kielten, jotka ovat osa kansojen kulttuuriperinnettä, säilyttämistä ja välittämistä edistäviä toimenpiteitä.
Vastustin tätä mietintöä, koska Haarderin mietinnössä pyritään edellä mainittujen kansallisten vähemmistöjen suojelua koskevan eurooppalaisen puiteyleissopimuksen ja alueellisia kieliä tai vähemmistökieliä koskevan eurooppalaisen peruskirjan ratifioimista koskevan kehotuksen kautta edistämään yhteisölliseen näkemykseen perustuvan Euroopan rakentamisen käsitettä, jota en voi kannattaa.
Tämän käsitteen mukaisesti yksilöllä on erityisiä oikeuksia, koska hän kuuluu tiettyyn alueelliseen, etniseen tai uskonnolliseen kokonaisuuteen, yhteisön ollessa väistämätön välittäjä yksilön ja hänen vaatimansa oikeuden välillä.
Vaikka yhteisön tunnustus saattaa ensi silmäykseltä näyttää vähemmistöjen integraatiota suojaavalta tekijältä, se on päinvastoin käytännössä voimakas rotuerottelua ja sosiaalista taantumista lisäävä tekijä (ajatellaanpa vain nuorten turkkilaisten ja pohjoisafrikkalaisten tyttöjen tilannetta, jotka suljetaan koulutuksen vapauttavien ja hyvää tekevien vaikutusten ulkopuolelle ja jätetään naisten vanhanaikaiseen asemaan).
Samalla tavoin, vaikka vähemmistöjen erityisaseman tunnustus näyttää suojelevan kaikkein heikoimpia ja vähävaraisimpia, se merkitsee päinvastoin sosiaalista lokeroitumista, jota voitonriemuinen liberalismi hyödyntää.
Lisäksi vaikka onkin totta, että meidän on otettava Euroopan unionin laajentumisen takia huomioon tiettyjen kansallisten vähemmistöjen kohtalo, yhteisöllinen ratkaisu ei kuitenkaan edusta tulevaisuudennäkymää uhatuille tai sorretuille kansoille.
Päinvastoin, lähimenneisyys on osoittanut, miten yhteisöllisen tunteen voimistuminen voi toimia tuhansia vuosia kestäneiden etnisten riitojen purkautumisen hapattimena, joka saattaa johtaa sisällissotiin.
Pidän tätä käsitettä parempana yleismaailmallista näkemystä tasavaltaisesta Euroopasta, jossa jokainen yksilö itsessään on täysin aktiivinen oikeussubjekti oikeuksineen ja vapauksineen.
Pidän parempana Eurooppaa, joka antaa integraation mahdollisuuden kaikille sen yhteisiä arvoja kannattaville, kuuluivatpa he sitten johonkin uskontokuntaan tai eivät, puhuivatpa he sitten esi-isiensä kieltä tai olivatpa he sitten valinneet eri kielen kuin omien juuriensa mukaisen.
Tämä Eurooppa vahvistaa sellaisen periaatteen ensisijaisuuden, jota Haarderin mietinnössä ei mainita, sekularismin periaatteen, joka sisältää ja tiivistää kaikki muut vapaudet: yksityiselämän kunnioituksen oikeuden, uskonnon- ja omantunnonvapauden, sanan- ja yhdistymisvapauden.
Euroopan tasavalta on vielä rakentamatta: toivokaamme, että suunnitteilla oleva perusoikeuskirja on tällaisen Euroopan ensimmäinen teko ja kulmakivi.
Olen pidättäytynyt samojen syiden takia äänestämästä mietinnöstä, joka koskee rasismin ja muukalaisvihan torjuntaa Euroopan unionissa.
.
(SV) Se, että Euroopan parlamentin 626 jäsentä päättävät siitä, minkälaiseen perhenäkemykseen ja perhelainsäädäntöön 15 jäsenvaltioin ja 12 ehdokasvaltion kansallisten parlamenttien pitäisi päätyä, ei ole toissijaisuusperiaatteen ja läheisyysperiaatteen mukaista.
Juhlallisissa puheissa ja lausunnoissa, joita puheenjohtajavaltio Portugalin pääministeri on pitänyt tällä viikolla parlamentissa, on kerta toisensa jälkeen korostettu Euroopan eri kulttuurien, perinteiden, kielien ja kansallisten identiteettien rikkautta.
Lausunto, jonka mukaan kysymys perheen, ja siten epäsuorasti myös lasten oikeudellisesta asemasta, pitäisi yhdenmukaistaa koko Euroopassa, mitä tämän päätöslauselman 53 ja 54 kohdassa ehdotetaan, rikkoo olennaisesti kansallista lainsäädäntöoikeutta sekä Maastrichtin ja Amsterdamin sopimuksiin kirjattua EU:n omaa toissijaisuusperiaatetta.
Ruotsalaisena kristillisdemokraattina voin todeta, että Ruotsin eduskunnassa tehdään tietenkin jatkossakin töitä perheen sekä miehen ja naisen avioliiton keskeisen aseman puolustamiseksi, koska tarkoituksena on muuttaa maamme lainsäädäntöä perhe- ja lapsiystävällisemmäksi ja koska haluamme aktiivisesti tukea vakaata ja pitkäaikaista vanhempien välistä suhdetta, jotta lasten turvallisuuden, huolehtimisen ja normien siirron tarve täyttyisi.
. (FR) Vuotuinen mietintö ihmisoikeuksista Euroopan unionissa on tavallisesti tilaisuus varsin murheelliseen huutokauppaan siitä, mikä on poliittisesti korrektia.
Anarkistisen ideologian kannattajat eivät koskaan jätä käyttämättä tilaisuutta hyväkseen toinen toistaan kummallisempien vaatimusten luettelon laatimiseksi, ja kaikki tämä on kiedottu hyviin aikomuksiin.
Ehkä itse toiminta edellyttää tätä.
Vuosikerta 2000 ei valitettavasti ole poikkeus tästä epätavallisesta perinteestä.
Yhteisön ulkopuolisten kansalaisten äänioikeus kunnallisissa vaaleissa, turvapaikkaoikeusmenettelyn yhdenmukaistaminen unionin alueella, vaatimus siitä, että myönnetään "samaa sukupuolta oleville pariskunnille yhtäläiset oikeudet kuin perinteisille pariskunnille ja perheille", mitään ei ole unohdettu, ja tämän kaiken kruunaa ainainen tahto lisätä Brysselin valtaa.
Tyydyn naisten oikeuksien valiokunnan jäsenenä painottamaan toisaalta naisten ja miesten välistä tasa-arvoa ja toisaalta perheen tasa-arvoa.
Vaikka sukupuolten välisen syrjinnän jatkumista esimerkiksi palkkauksessa ei voidakaan hyväksyä, miesten ja naisten asettaminen vastakkain, kuten eräät naisasiajärjestöt liian usein tekevät, on hyödytöntä ja vaarallista sosiaalisen yhteenkuuluvuuden kannalta.
Siksi torjumme jyrkästi kaikki kiintiötä ja myönteistä syrjintää koskevat politiikat, jotka ovat kermana kakussa poliittisesti korrektissa keskustelussa.
Tällainen politiikka merkitsisi tosiasiassa, kuten meillä oli tilaisuus ilmaista Brysselissä 1. maaliskuuta, naisten syvää halveksuntaa: yhdenkään naisen ei pidä päästä poliittiseen tai hallinnolliseen toimeen minkään kiintiön mekaanisen pelin vaan ammattitaitonsa ja pätevyyksiensä tunnustamisen ansiosta.
Naisilla on erityinen rooli yhteiskunnassa: olennaisen tärkeä rooli perheessä yhteiskunnan henkiinjäämisen kannalta välttämättömien uusien sukupolvien suvunjatkamiseksi, nuorten sukupolvien kasvatusrooli, taloudellinen rooli, sekä perheenäitinä että myös perheyrityksissä (maatilat, kaupat, pk-yritykset).
Tätä roolia on jo kauan aikaa aliarvostettu, vaikka sillä on erittäin suuri merkitys.
Tämä merkitsee toisaalta vakaan aseman antamista itsenäisille työssäkäyville naisille, jotka osallistuvat perheyrityksen toimintaan, ja toisaalta perheenäidin taloudellisen ja sosiaalisen roolin tunnustamista.
Tämä edellyttää lopuksi sitä, että naisten on voitava pystyä sovittamaan yhteen perhe- ja työelämä, että jokaiselle annetaan mahdollisuus tehdä todellinen valinta: kuinka monella naisella, joiden on pakko uhrautua taloudellisten pakotteiden edessä, on vain kaksi lasta, vaikka he haluaisivat saada vielä kolmannen lapsen?
Kuinka monen naisen onkaan pakko uhrata työelämälleen enemmän aikaa kuin he haluaisivat?
Tällainen politiikka edellyttäisi sitä, että perheelle annetaan sen ansaitsema asema.
Kuitenkin tässä mietinnössä perhettä vastaan hyökätään vaarallisen säännön varjolla vaatimalla "samaa sukupuolta oleville pariskunnille yhtäläiset oikeudet kuin perinteisille pariskunnille ja perheille" ja unohdetaan perheen olennainen asema sosiaalisen yhteenkuuluvuuden lujittamisessa.
Jotta ei erehdyttäisi: jokainen viettää haluamaansa yksityiselämää, tässä ei ole kyse makuuhuonepoliisista.
Kuitenkin samaa sukupuolta olevien pariskuntien liitoilla sinänsä ei ole mitään hyötyä yhteiskunnalle, ne ovat steriilejä ja voivat vain aiheuttaa yhteiskunnan sterilisoitumista; yhteiskunnan ei siten tarvitse tunnustaa niitä ja antaa niille oikeuksia: yhteiskunnan on ne sivuutettava.
Perhe taas on päinvastoin yhteiskunnan vakauden takaava perusyhteisö.
Perheen hyötynä on tarjota mahdollisimman vakaat puitteet sukupolvien uudistumiselle, niiden koulutukselle ja siten ihmiskunnan jatkumiselle.
Jo nyt jotkut valmistelevat useiden eurooppalaisten päätöslauselmien avulla ja vaatimuksia esittävien ryhmien painostuksesta sitä, että samaa sukupuolta oleville pariskunnille myönnettäisiin oikeus adoptoida lapsia.
Kuvitelkaa sellaisten lasten psykologista kehittymistä, joilla on kaksi isää, muttei äitiä tai kaksi äitiä muttei isää?
Lapsi tarvitsee kehittyäkseen sekä isän että äidin, hän tarvitsee perheen vakautta.
Velvollisuutenamme on kannattaa kuoleman kulttuurin sijasta elämän kulttuuria.
Olemme kiintyneitä korkealentoiseen ajatukseen inhimillisen henkilön, kaikkien inhimillisten henkilöiden, arvokkuudesta ilman syrjintää hänen sikiämisestään luonnolliseen kuolemaan asti.
Tämä edellyttää sitä, että luovutaan inhimillistä henkilöä koskevasta materiaalisesta ja itsekkäästä näkemyksestä ja ajatellaan, että jokaisessa olennossa on osa pyhää, joka on hänen arvokkuutensa perusta.
Vain tällä ehdolla voimme kieltää tehokkaasti ja johdonmukaisesti ihmisten kloonauksen tai geneettisen perinnön varjolla harjoitetun syrjinnän, joiden uhreina ovat liian usein esimerkiksi trisomiaa sairastavat henkilöt, parhaiden tunteiden nimissä.
Vain tällä hinnalla voimme irrottautua tekopyhyydestä, jota ei voida hyväksyä, jonka varjolla voimme pohtia kaikessa rauhassa ihmisoikeuksia sulkemalla silmät taloudelliselta ja kaupalliselta järjestelmältä, joka vapaakauppaa koskevan opinkappaleen nimissä rohkaisee lasten hyväksikäyttöä useissa kehitysmaissa.
Siten voimme vapautua vähemmistöjen politiikasta, itsekkään ajattelun perinteestä, joka uhkaa sosiaalista rauhaa, vähemmistöjen ideologiasta, uudesta luokkien taistelun ilmaisusta, joka laiminlyö inhimillisen perheen syvän yhtenäisyyden luodakseen pinnallisia rotuun, seksuaalisiin tapoihin, ikään tai etniseen ryhmään perustuvia jakoja, joista jokaiselle vaaditaan erityisiä oikeuksia.
Ihminen ei ole sosiaaliturvanumero tai sosiaalisen ja taloudellisen shakkilaudan pelinappula, jota voidaan käsitellä oman mielen mukaan ja heittää pois käytön jälkeen.
Hän on paljon arvokkaampi: jokainen ihminen on pyhää historiaa.
. (NL) Euroopan parlamentin SP-puolueen jäsenet Anne Van Lancker ja Kathleen Van Brempt ovat pidättäytyneet äänestyksestä äänestettäessä ihmisoikeuksien toteutumista Euroopan unionissa käsittelevän päätöslauselman 19 ja 20 kohdasta, joissa Belgiaa vaaditaan allekirjoittamaan vuonna 1995 tehty kansallisten vähemmistöjen suojelua koskeva eurooppalainen puiteyleissopimus ja vuonna 1998 tehty alueellisia kieliä tai vähemmistökieliä koskeva eurooppalainen peruskirja.
"Tuemme täysin kansainvälisiä sopimuksia vähemmistöjen ja vähemmistökielten suojelusta.
Emme voi kuitenkaan hyväksyä sitä, että tietyt ryhmät käyttävät Belgiassa hyväkseen sellaisia kansainvälisiä sopimuksia vaarantaakseen kielilainsäädännön, joka turvaa kolmen eri kieliryhmän rauhanomaisen yhteiselon."
Äänestysselitykset päättyvät tähän.
(Istunto keskeytettiin klo 14.11 ja sitä jatkettiin klo 15.00.)
KESKUSTELU TÄRKEISTÄ, AJANKOHTAISISTA JA KIIREELLISISTÄ ASIOISTA
Esityslistalla on seuraavana keskustelu ajankohtaisista ja kiireellisistä aiheista.
Länsi-Sahara
Esityslistalla on seuraavana keskustelu seuraavista päätöslauselmista:
B5-0246/2000 González Álvarez ja muut Euroopan yhtyneen vasemmiston konfederaatioryhmä - Pohjoismaiden vihreä vasemmisto -ryhmän puolesta;
B5-0253/2000 Sánchez García ja muut Euroopan liberaali- ja demokraattipuolueen ryhmän puolesta;
B5-0262/2000 Carnero González ja muut Euroopan sosiaalidemokraattisen puolueen ryhmän puolesta;
B5-0272/2000 Schröder ja muut Vihreät / Euroopan vapaa allianssi -ryhmän puolesta;
B5-0278/2000 Salafranca Sánchez Neyra ja muut Euroopan kansanpuolueen (kristillisdemokraatit) ja Euroopan demokraattien ryhmän puolesta
Länsi-Saharasta.
Arvoisa puhemies, olemme jo usean vuoden ajan pyytäneet täällä parlamentissa ensinnäkin sitä, että Yhdistyneiden Kansakuntien päätöslauselmia noudatetaan; toiseksi sitä, että Euroopan unioni, eli komissio ja neuvosto, osallistuisi vahvemmin Länsi-Saharan ongelman ratkaisemiseen; kolmanneksi sitä, että vaikka äänestämmekin tämän päätöslauselman puolesta joka on mielestäni hyvä yksimielinen päätöslauselma, jossa pyydetään jälleen itsestään selviä asioita niin minä olisin ehkä muotoillut siinä joitakin näkökohtia vähän eri tavalla.
Viittaan siihen toteamukseen, että kummankin osapuolen, Marokon ja Länsi-Saharan, on tehtävä kaikkensa konfliktin ratkaisemiseksi.
Olemme sitä mieltä, että meidän on vedottava voimakkaammin Marokkoon ja pyydettävä sitä panemaan kaiken poliittisen tahtonsa likoon konfliktin ratkaisemiseksi, sillä länsisaharalaiset ovat osoittaneet lukemattomia kertoja sen, että he haluavat saada konfliktin lopultakin päätökseen.
He ovat vapauttaneet vankeja ja hyväksyneet sen, mitä Yhdistyneet Kansakunnat on sanonut mahdollisista äänestäjistä; eli Marokon hallitus on se, joka on pannut tässä konfliktin ratkaisemisessa kapuloita rattaisiin.
Viimeisin este, joka on lykännyt kansanäänestystä ties kuinka pitkäsi aikaa, oli se, että Länsi-Saharan kansanäänestykseen mahdollisesti hyväksytyistä äänestäjistä on esitetty 76 000 valitusta Yhdistyneille Kansakunnille.
Jos kapuloiden rattaisiin paneminen jatkuu, saatamme joutua vastaamaan vakavamman konfliktin syttymisestä.
Jotkut kauhistelevat sitä, että länsisaharalaiset sanovat taas, että jos sille ei anneta muuta vaihtoehtoa, se saattaa tarttua taas aseisiin.
Minä en kauhistele tätä.
Ymmärrän heitä; se on nimittäin ratkaisu, jota kukaan ei halua, mutta jonka me pakotamme heidät tekemään.
Arvoisa puhemies, Euroopan unionin ja parlamentti on tämän osalta järkkymätön on ponnisteltava välttääkseen uuden konfliktin syttyminen alueella, joka on jo muutenkin melko tulenarka.
Emmehän halua, arvoisa puhemies, että Länsi-Saharasta tulee toinen Itä-Timor.
Arvoisa puhemies, arvoisat parlamentin jäsenet, tietyt asiat tekevät Länsi-Saharan tilanteesta erittäin ajankohtaisen ja ne sopivat erittäin hyvin myös tämän illan aiheeksi.
Ensimmäinen niistä on Yhdistyneiden Kansakuntien turvallisuusneuvoston 29. helmikuuta antama kiireellinen päätöslauselma, jossa MINURSO:n toimikautta päätettiin jatkaa toukokuun loppuun saakka.
Toinen on kriittinen ravintotilanne länsisaharalaisten pakolaisten aavikkoleireillä.
On mainittava myös vakavat viimeaikaiset tapahtumat Länsi-Saharan miehitetyillä alueilla, joilla Marokon viranomaiset ovat tukahduttaneet kansanäänestyksen puolesta pidetyt mielenosoitukset.
On mainittava myös ensi viikolla Marokkoon tehtävä Maghreb-maiden valtuuskunnan vierailu ja Marokon kuninkaan halukkuus siihen, että Euroopan parlamentti tekee ensi viikolla ensimmäisen vierailunsa Länsi-Saharan alueelle.
Tämän Afrikan mantereen alueen epävakaisella tilanteella saattaa olla haitallisia vaikutuksia joillekin yhteisön erityisen syrjäisille alueille, kuten Kanariansaarille, mistä olen kotoisin, ja monet meistä kansalaisista haluavat rauhanomaista ratkaisua Länsi-Saharan tilanteeseen ja sitä, että Länsi-Saharan kansa voi pitää vapaan, avoimen ja puolueettoman kansanäänestyksen.
Lopuksi yksi Euroopan unionin ulko- ja turvallisuuspolitiikan tavoitteista on rauhan säilyttäminen ja kansainvälisen turvallisuuden lujittaminen.
Näin ollen olisi paikallaan, että YUTP:n korkea edustaja Solana toimisi aktiivisemmin sen hyväksi, että Länsi-Saharan kansalle voidaan antaa riittävät takeet olemalla aktiivisesti läsnä ja osallistumalla suoraan rauhanprosessin ja kansanäänestyksen eri vaiheisiin.
Tämän vuoksi kannatamme päätöslauselmaa.
Arvoisa puhemies, ensinnäkin on tärkeää korostaa meidän huolestuneisuuttamme Länsi-Saharan kansan puolesta, kansan, joka on elänyt useita vuosia oloissa, joita on monesti leimannut maanpakolaisuus ja kärsimys.
Tätä kansaa vaivaavan ongelman ratkaisemiseksi on tärkeää noudattaa kansanäänestykselle jo määrättyä aikataulua, jota on lykätty kerta toisensa jälkeen.
Toisin sanoen, sitä lykätään varmasti vielä uudelleenkin, mikä johtaisi vakavaan tilanteen pahenemiseen.
Tämän kansanäänestyksen järjestämisestä riippuu Maghreb-maiden alueen vakaus, turvallisuus ja rauha.
Jotta kansanäänestys voisi edesauttaa näiden tavoitteiden saavuttamista, on tärkeää huolehtia siitä, että valmistelutyöt toteutetaan kunnolla, ja erityisesti siitä, että laaditaan asianmukaisesti täydellinen äänestäjäluettelo, jonka laatiminen on vielä kesken, ja on tärkeää korostaa myös sitä, että luettelon laatimiskriteerejä noudatetaan kirjaimellisesti.
On tärkeää ei ainoastaan tälle alueelle, vaan myös koko Euroopalle ja erityisesti tietyille valtioille , että Euroopan unioni ottaa täyden vastuun tehtävästään tämän prosessin välittäjänä.
Sen on toteutettava tätä tehtävää muun muassa tukemalla Yhdistyneiden Kansakuntien päätöksiä ja huolehtimalla siitä, että tämä prosessi saatetaan päätökseen täysin avoimesti, täysin varmasti ja ehdottomasti puhdasta demokratiaa noudattaen.
Arvoisa puhemies, Itä-Timorin jälkeen Länsi-Saharan itsemääräämisoikeuteen tähtäävä prosessi on viimeinen, joka on vielä ratkaisua vailla.
Lisäksi tässä itsemääräämisoikeuteen tähtäävässä prosessissa tilanne vaikeutuu päivä päivältä, kuten viime viikolla on voitu todeta Länsi-Saharan miehitettyjen alueiden sortoa koskevissa uutisissa.
Tämän itsemääräämisoikeuteen tähtäävän prosessin moitteettomasta toteutuksesta riippuu rauha ja taloudellinen integroituminen ja kehitys kaikissa Maghreb-maissa.
Lisäisin vielä, että siitä riippuu myös se täydelliseen demokratiaan siirtyminen, joka näyttäisi olevan alkamassa Marokon kuningaskunnassa.
Meidän näkökulmastamme Länsi-Saharan itsemääräämisoikeuteen tähtäävän prosessin toteutuminen edellyttää Yhdistyneiden Kansakuntien ja myös Afrikan yhtenäisyysjärjestön rauhansuunnitelman toteutumista.
Tämän suunnitelman keskeisenä ajatuksena on järjestää itsemääräämisoikeutta koskeva kansanäänestys, joka on oikeudenmukainen, vapaa, ja jossa äänestäjät voivat ilmaista mielipiteensä ilman minkäänlaista painostusta.
Yhdistyneiden Kansakuntien ponnistuksista huolimatta, MINURSO:sta huolimatta, äänestäjäluettelon laatimisessa tapahtuneesta edistyksestä huolimatta kansanäänestystä on edelleenkin lykätty lähes epämääräiseksi ajaksi.
Äänestyksen lykkääntyminen on varmasti pääasiassa yhden osapuolen vastuulla, joka ei ole hyväksynyt äänestyksen järjestämistä koskevia ehtoja.
Jotta tämä äänestys voidaan toteuttaa, jotta Länsi-Saharan itsemääräämisoikeudesta tulisi totta mahdollisimman pian, on hyödynnettävä niitä välineitä, jotka meillä on käytössämme: ensinnäkin Houstonin sopimukset ja toiseksi James Bakerin toiminta.
Myös suora vuoropuhelu osapuolten välillä on välttämätöntä.
Marokon kuningaskunnan ja Polisario-rintaman on elvytettävä sitä suoraa vuoropuhelua, jota käytiin 80-luvun lopulla ja joka johti myös Houstonissa tehtyihin sopimuksiin.
Unionin on pyrittävä ensisijaisesti tekemään yhteistyötä sen hyväksi, että tätä prosessia ei jarruteta ja että se saataisiin onnellisesti päätökseen.
Tähän mennessä unioni ei valitettavasti ole toiminut parhaalla mahdollisella tavalla.
On annettu useita julkilausumia, mutta käytännössä on tehty vähän.
Tärkeintä tässä päätöslauselmassa, jonka tänään hyväksymme, on parlamentin pyyntö neuvostolle, että tämä hyväksyisi Länsi-Saharaa koskevan yhteisen toiminnan, kuten sopimuksessa Euroopan unionista sanotaan.
Tämä merkitsee julkilausumia ja välineitä, meidän on hyödynnettävä kaikkia käytettävissä olevia välineitämme ja tehtävä yhteistyötä, jotta tämä itsemääräämisoikeuteen tähtäävä prosessi saadaan onnellisesti päätökseen, autettava James Bakeria, tuettava Yhdistyneitä Kansakuntia, pyydettävä osapuolia noudattamaan kansainvälisten päätöslauselmien ehtoja ja aloitettava myösväittämättömän yhteistyö humanitaarisen avun antamiseksi.
Näin voimme edesauttaa pääasialliseen tavoitteeseen pääsemistä: rauhaan Maghreb-maissa.
Länsi-Saharan itsemääräämisoikeus on sen kannalta välttämätöntä.
Arvoisa puhemies, ryhmäni puolesta haluaisin ilmaista Euroopan parlamentille, mutta ennen kaikkea komissiolle ja neuvostolle Länsi-Saharan nykytilannetta koskevan suuren huolemme.
Länsi-Saharan tulevaisuutta koskevan kansanäänestyksen jatkuvaa lykkäämistä ei voida hyväksyä.
Miehitetyillä alueilla vallitsee poikkeustila.
Vähintään 56 ihmistä, joista 27 naisia, pidätettiin, koska he olivat puhuneet itsemääräämisoikeutensa puolesta.
Me vetoamme Marokon hallitukseen, että se keskeyttäisi kostotoimet, kumoaisi poikkeustilan ja sallisi vapaan mielipiteenilmaisun.
Me vaadimme Euroopan unionin neuvostoa hyväksymään yhteisiä toimia, jotka mahdollistavat viivytyksettä ja asianmukaisesti rauhansuunnitelman toteuttamisen.
YK:n pääsihteerin erityislähettilään, James Bakerin, tähänastisia ponnisteluja pitäisi hyödyntää tulevassa välitystyössä YK:n turvallisuusneuvoston päätöslauselman 1292 (2000) toteuttamiseksi.
Me vaadimme Euroopan unionin komissiota painokkaasti välittömästi huolehtimaan pakolaisleireillä olevien ihmisten turvatusta elintarvikehuollosta.
Huoltotilanne on huonontunut dramaattisesti.
Kaikki peruselintarvikkeiden varastot on käytetty.
Eri kansalaisjärjestöjen tietojen mukaan elintarvikkeita on säännöstelty joulukuusta lähtien. Eri valtiot ovat puolestaan peruuttaneet kahdenvälisen elintarvikeavun.
Maailman elintarvikeohjelma luottaa EU:hun, joten Euroopan yhteisön humanitaarisen avun toimiston (ECHO) on vastattava nyt 80 prosentista alun perin täydennykseksi ymmärretystä elintarvikeavusta.
Neuvoston ja komission on painostettava siksi viipymättä YK:ta elintarviketilanteen parantamiseksi.
Komission on asetettava taloudellinen turvallisuusrahasto kolmea seuraavaa kuukautta varten.
Pitääkö paikkansa, että elintarvikeapua ei anneta tällä hetkellä ECHOn henkilöstöongelmien ja uuden maailmanlaajuisen suunnitelman puuttumisen vuoksi?
Tänään hyväksytty päätös toteutuu aikaisintaan ensi elokuussa. Länsi-Saharan ihmiset eivät voi kuitenkaan jäädä vaille elintarvikkeita niin pitkäksi aikaa, eli heidän on kuoltava nälkään.
Vuosi sitten meillä oli yhtä dramaattinen tilanne Itä-Timorissa.
Siellä järjestettiin kansanäänestys.
Sitä seurasi poikkeustila.
Kansainvälisen avun taholta reagoitiin vasta silloin, jolloin konfliktin ennaltaehkäisy jäi puuttumaan kokonaan.
Vaadimme siksi komissiota ja neuvostoa toimimaan nyt, ennen kuin on liian myöhäistä!
Arvoisa puhemies, aivan ensimmäiseksi haluan ilmoittaa olevani samaa mieltä lähes kaikesta siitä, mitä täällä on sanottu ja että olen samaa mieltä erityisesti kollegani González Álvarezin kanssa.
Haluan myös käyttää tilaisuutta hyväkseni ja vedota neuvostoon.
Käsittääkseni Portugali ei aio puheenjohtajuuskautensa aikana tehdä minkäänlaisia aloitteita tässä asiassa.
Vetoan sen vuoksi Ranskaan, että se tekee niin tulevan puheenjohtajuuskautensa aikana, ja erityisesti kotimaahani Ruotsiin, että se oman puheenjohtajuuskautensa aikana, jos mitään ei ole tapahtunut sitä ennen, ryhtyy toimiin, jotta kaikkien näiden vuosien jälkeen tälle konfliktille saataisiin aikaan rauhanomainen ratkaisu.
Olen erityisen iloinen myös siitä, että komission jäsen Nielson on paikalla tänään.
Toivon, että saamme melko pian järjestettyä kokouksen, jossa käsitellään niitä asioita, joita saksalainen avustusjärjestö muutama päivä sitten toi esiin Euroopan parlamentissa, nimittäin, että pakolaisleirien pakolaiset tulevat kärsimään nälkää ja että lapsikuolleisuus ja synnytyksien yhteydessä tapahtuvat kuolemat ovat jo lisääntyneet viime kuukausien aikana kauhistuttavasti.
ECHO on ottanut kantaakseen suuren vastuun pakolaisten jatkuvasta huolehtimisesta, ja kun tämä järjestö pettää, vapaaehtoisjärjestöt ovat voimattomia.
Ne ovat lopettaneet avun antamisen ja niiltä puuttuu toimiva koordinointi.
Vetoan todellakin komission jäsen Nielsoniin, jotta hän toimisi nopeasti, ja vetoan myös budjettivaliokunnan puheenjohtajaan ja jäseniin, että he käsittelisivät pian tätä kysymystä.
En voi kuvitella mitään pahempaa kuin joutua istumaan 25 vuotta hiekkadyynien keskellä, joutua odottamaan luvattua kansanäänestystä vuosi toisensa jälkeen ja lopuksi vielä kuolla nälkään.
Arvoisa puhemies, Länsi-Saharan kysymys on valitettavasti jo vanha kysymys.
Se on yksi harvoista kolonialismin jäänteistä, jotka ovat pystyssä vielä vuonna 2000 ja kyse on siitä, että Marokko ei noudata Yhdistyneiden Kansakuntien päätöslauselmia.
Jo vuosia on pitänyt esittää vetoomus, jollainen on esitetty muissa maissa, kuten Itä-Timorissa, Liettuassa ja muissa paikoissa, joissa on vaadittu kansojen itsemääräämisoikeuden toteuttamista.
Euroopan parlamentti ei ole kannanotoissaan koskaan puoltanut saharalaisten itsenäisyyttä, vaan sitä, että saharalaisväestöllä olisi sananvapaus.
Tätä ei kuitenkaan ole vielä tänäkään päivänä saavutettu erilaisten tekosyiden varjolla.
Sillä välin saharalaisväestö on ajautunut surkeisiin oloihin, ja sen jäsenten fyysinen hengissä pysyminenkin on nykyään uhattuna.
Siitä huolimatta Marokkoon ylläpidetään hyviä suhteita ja solmitaan sen kanssa edelleen kauppasopimuksia eri aloilla kalastuksesta hedelmiin, kun sitä vastoin ihmisoikeusloukkauksia eikä kansojen itsemääräämisoikeutta ei oteta ollenkaan huomioon.
Pyydänkin, että kaikki voitava tehtäisiin saharalaisväestön itsemääräämisoikeuden tunnustamiseksi, mahdollisesti myös vähentämällä ja muuttamalla suhteita Marokkoon, joka on sitä paitsi kuluttanut jo liikaa varoja tätä periaatetta vastaan taistellessaan.
Arvoisa puhemies, Yhdistyneiden Kansakuntien käynnistämä ja johtama Länsi-Saharan rauhanprosessi oli oikeansuuntainen.
Äänioikeutettujen määrittäminen suoritettiin kunnollisesti MINURSO:n (Yhdistyneiden Kansakuntien kansanäänestyksen valvontaoperaatio Länsi-Saharassa) ansiosta.
Marokon hallitus on kuitenkin moninkertaistanut keinotekoisesti äänioikeutettuja vastaan esitettyjä valituksia selkeänä tavoitteenaan estää kansanäänestyksen järjestäminen itsemääräämisoikeudesta.
Se ei ole sitä paitsi tyytynyt näihin lykkääviin toimenpiteisiin.
Marokon hallitus on alkanut näinä viimeisinä viikkoina painostaa voimakkaasti saharalaisväestöä, jonka seurauksena ihmisiä on pidätetty, heitä on kadonnut ja on luotu todellinen vallattujen alueiden piiritystila.
Ryhmäni vahvistaa päätöslauselmassaan saharalaisväestön itsemääräämisoikeuden ja pyytää Marokkoa lopettamaan kaiken painostuksen ja soveltamaan täysin allekirjoittamiaan Houstonin sopimuksia.
Yhdistyneiden Kansakuntien on tehtävä kaikkensa, jotta kansanäänestys voitaisiin järjestää ennen vuoden 2000 loppua.
Pyydän neuvostoa ja jäsenvaltioiden hallituksia, erityisesti Ranskaa ja Espanjaa, lopettamaan kaikenlaisen hyväntahtoisuuden Marokon viranomaisia kohtaan ja sitoutumaan aktiivisemmin rauhansuunnitelman onnistumiseen kansanäänestyksen järjestämiseen asti. Tämä on kaikkein soveliain demokraattinen väylä rauhanomaisen ja kestävän ratkaisun saavuttamiseksi Länsi-Saharan selkkauksessa.
. (EN) Komissio seuraa tarkasti kehitystä YK:n turvallisuusneuvoston suunnitelman täytäntöönpanon edistymisen osalta Länsi-Saharan konfliktin rauhoittamiseksi.
Kuten Euroopan unionin jäsenvaltiot, komissiokin tukee täysin YK:n pääsihteerin ja hänen henkilökohtaisen lähettiläänsä, James Bakerin, pyrkimyksiä löytää oikeudenmukainen, tasapuolinen ja kestävä ratkaisu Länsi-Saharaan.
Komissio on tietoinen siitä, että kansanäänestyksen järjestämiseen vaikuttaa tällä hetkellä äänestäjäluettelon valmistumiseen liittyvät ongelmat ja se toivoo, että lähettiläs Bakerin vierailu alueella saa aikaan toivotun läpimurron.
Humanitaarisesta avusta komissio kanavoi enemmän kuin 61 miljoona euroa kansalaisjärjestökumppanien kautta tarjotakseen Sahrawin pakolaisille Tindoufin alueella ruokaa, lääketieteeseen ja puhtauteen liittyvää apua vuosina 1993 - 1999 ja vaikka olot humanitaarisen avun jakelulle ovatkin melko vaikeat, tämä ei saa meitä lopettamaan tukeamme.
Kiitoksia, arvoisa komission jäsen Nielson!
Keskustelu on päättynyt.
Äänestys toimitetaan tänään klo 17.30.
Mosambik
Esityslistalla on seuraavana yhteiskeskustelu seuraavista päätöslauselmista:
B5-0244/2000 Miranda ja muut Euroopan yhtyneen vasemmiston konfederaatioryhmä - Pohjoismaiden vihreä vasemmisto -ryhmän puolesta;
B5-0251/2000 Queiró ja Ribeiro i Castro Unioni kansakuntien Euroopan puolesta -ryhmän puolesta;
B5-0254/2000 van den Bos Euroopan liberaali- ja demokraattipuolueen ryhmän puolesta;
B5-0263/2000 Carrilho ja muut Euroopan sosiaalidemokraattisen puolueen ryhmän puolesta;
B5-0276/2000 Rod ja muut Vihreät / Euroopan vapaa allianssi -ryhmän puolesta;
B5-0279/2000 Maij-Weggen ja muut Euroopan kansanpuolueen (kristillisdemokraatit) ja Euroopan demokraattien ryhmän puolesta
Mosambikin tilanteesta.
. (PT) Arvoisa puhemies, Mosambikin dramaattinen tilanne on kaikkien tiedossa, minkä takia on mitä kiireellisimmin lähetettävä sinne apua, jotta sen hallitus voisi huolehtia väestön välttämättömimmistä tarpeista ja rakentaa uudelleen ne laajat alueet, joilla tuho oli miltei täydellinen.
Näin ollen on olennaista, että komissio ja jäsenvaltiot paneutuvat määrätietoisesti kaikkeen tukitoimintaan, mukaan lukien taloudellinen apu tarvikkeiden ja materiaalin hankkimiseksi sekä teknisen avun saamiseksi miinanraivaukseen niillä alueilla, joilla tämä ongelma on vielä olemassa. Taloudellista apua tarvitaan myös mahdollisimman laajamittaisen hätäavun järjestämiseen ja tulvien ankarasti koetteleman Mosambikin talouselämän elvyttämiseksi järjestettävän kansainvälisen konferenssin rahoitukseen.
Yhtä lailla tärkeää on se, että auttaakseen Mosambikia toipumaan kaikki maat antaisivat sille sen velat anteeksi kokonaisuudessaan.
Pyydämme siis kaikkia, parlamentti mukaan lukien, ottamaan työkseen aktiivisen solidaarisuuden Mosambikia kohtaan, minkä takia meistä olisi tärkeää lähettää sinne valtuuskunta, jonka avulla parlamentin jäsenet voisivat, maan jälleenrakentamisen huomioon ottaen, parantaa tietojaan tilanteesta.
. (PT) Arvoisa puhemies, hyvät kollegat, kaikki meistä voivat yhä muistaa ja nähdä silmissään ne traagiset kuvat, joita olemme näiden harvinaisten ja äärimmäisen ankarien luonnonmullistusten takia Mosambikista nähneet.
Mielessämme mietimme myös, miten hitaasti tähän laajamittaiseen katastrofiin on reagoitu.
Pidämme päätöslauselmaa, josta äänestämme täällä tänään, Brysselin mini-istunnossa käydyn ajankohtaiskeskustelun jatkeena.
Olemme yhtä mieltä kaikista täällä esitetyistä näkökohdista: tarpeesta jatkaa asunnottomiksi joutuneille ihmisille suunnatun pelastus- ja hätäavun järjestämistä, tarpeesta arvioida kriisin kokonaisvaikutukset ja tarpeesta koordinoida ja yhdistää voimat ennakoitavissa olevien terveysongelmien voittamiseksi sekä maanviljelyn uudelleenkäynnistämiseksi ja maan jälleenrakentamiseksi.
Meidän ei kuitenkaan tarvitse yksinämme kantaa syyllisyyttä hidastelustamme.
Meidän on myös kysyttävä, mitä muiden maanosien muut maat ovat tehneet?
Mitä ovat tehneet Intia ja Pakistan, joilla on käytössään huomattavat voimavarat ja joilla on suuria siirtokuntia Mosambikissa?
Mitä ovat tehneet afrikkalaiset naapurimaat?
Esimerkiksi Angolalla on mahtavat asevoimat, jotka olisivat voineet antaa arvokasta apua, tai Zimbabwella siinä vieressä, tai Nigerialla, jolla on operatiiviset ilmavoimat.
Tämä kysymys on tehtävä myös tulevaa Euroopan unionin ja Afrikan välistä huippukokousta silmällä pitäen, jotta voisimme kommunikoida paremmin molemmille tärkeällä solidaarisuuden alueella.
Minun on myös sanottava, että kysymys ulkomaanvelan anteeksiantamisesta on meille tärkeä aihe, mutta kannatamme enemmän yhteisen päätöslauselman tekstiä.
Minun on sanottava, että kristillisdemokraattina olen altis vetoomuksille, joita katolinen kirkko on tehnyt tänä riemuvuonna, jotta kolmannen maailman ulkomaanvelat olisivat yleisestikin konkreettisten toimien kohde.
Meidän on kuitenkin useiden Afrikan maiden kohdalla erotettava erilaisia tilanteita.
On tapauksia, joissa kyseisten maiden johtajien keräämien omaisuuksien avulla voitaisiin maksaa maan ulkomaanvelka, minkä takia tällä alueella on joitakin kysymyksiä, jotka on punnittava huolellisesti.
Tiedämme, että tästä ei ole kysymys Mosambikissa jo sen köyhyydenkin takia.
Mielestämme päätöslauselma, joka ilmenee ehdotuksesta yhteiseksi päätöslauselmaksi on hyvä, ja minun on sanottava jo tässä vaiheessa, että puollamme Portugalin hallituksen kantaa antaa välittömästi puolet Mosambikin ulkomaanvelasta anteeksi.
Arvoisa puhemies, tiedotusvälineet ovat antaneet virheellisen kuvan Mosambikin tuhosta.
Kun maailma näki epätoivoiset ihmiset talojen katoilla ja puissa, avunanto oli jo käynnistynyt, mutta sitä ei näytetty tiedotusvälineissä.
Kovat kuvat saavat kansalaiset vahvasti joka tapauksessa liikkeelle ja ne saavat aikaan vahvan pohjan avustustyölle.
Asian kääntöpuolena on se, että tuhoja, jotka eivät ylitä uutiskynnystä, ei itse asiassa ole olemassa.
Siksi on tärkeää, että kansainväliset avustusjärjestöt eivät anna tiedotusvälineiden ohjata toimintaansa, vaan toimivat hädässä olevien ihmisten avuntarpeen pohjalta.
Mukana olleiden järjestöjen mukaan apu käynnistyi kaikesta huolimatta kohtalaisen nopeasti.
Se voi olla totta, mutta se ei koske ensisijaisia pelastustoimia.
Komissio ei ollut niistä vastuussa vaan eri hallitukset.
Lentokoneita, helikoptereita, ravintoa ja lääkkeitä pitää olla saatavilla tarpeen vaatiessa ja välittömästi.
Tarkoitan sitä myös kirjaimellisesti.
Odotusaikaan saa vaikuttaa vain matkan pituus eikä byrokratia.
Sitä varten tarvitaan entistä parempaa yhteistyötä avustusjärjestöjen ja sotavoimien välillä.
On hyvä asia, että komission jäsen Nilsson matkusti itse kiireisesti Mosambikiin.
Minkälaiset ovat hänen kokemuksensa ja mitä mieltä hän on hallitukseen kohdistuneesta kritiikistä?
Entä mitä mieltä hän on koordinointiin kohdistuneesta kritiikistä?
Avustusrahoiksi myönnetty 25 miljoonan summa on riittävä nyt, mutta sitä pitänee korottaa myöhemmin.
Mosambik on nyt hyvin vaikeassa tilanteessa.
Sairauksien puhkeaminen on estettävä, miinat on raivattava ja uudelleenasuttaminen on käynnistettävä.
Monille mosambikilaisille kurjuus alkaa vasta nyt, kun tiedotusvälineet ovat lähteneet maasta.
Siksi parlamentin, neuvoston ja komission on itse seurattava tarkasti uhrien tilannetta
Arvoisa puhemies, kaikki me tiedämme, että Mosambikin traagisten tulvien ja katastrofin seuraukset olisivat olleet paljon pienempiä, jos kehittyneemmät valtiot, eritoten Euroopan unioni, jolla on erityisvastuu Portugalin entisestä siirtomaasta, olisivat reagoineet heti lähettämällä tarpeellisia apuvälineitä, erityisesti helikoptereita, pelastamaan ihmisiä.
Useiden päivien ajan vain seitsemän helikopteria yritti, hallitusten vaietessa ja koko maailman katsoessa hämmästyneenä ja surullisena, kuljettaa noille ihmisille heidän tarvitsemaansa apua.
Euroopan unioni ei voi enää koskaan käyttäytyä tällä tavoin.
Hyvittääkseen nyt mahdollisimman paljon sen on annettava Mosambikille mahdollisimman paljon apua sairauksien torjumisessa, ihmisten ravitsemisessa ja maan aineellisessa jälleenrakentamisessa. Jos se on tarpeellista, sen on unohdettava ne rajoittavat ja epäeurooppalaiset rajoitukset, jotka on määritelty Agenda 2000 -paketin itsekkäissä talousarviota koskevissa sopimuksissa.
Aivan erityisesti jäsenvaltioiden on annettava anteeksi niiden osuus Mosambikin ulkomaanvelasta.
Arvoisa puhemies, Mosambikin viimeaikaiset tulvat, joita seurasi pyörremyrsky, aiheuttivat valtavan tuhon maassa, joka on juuri toipumassa menneisyyden poliittisista väkivaltaisuuksista.
Lisäksi maa on yksi maailman köyhimmistä maista.
On valitettavaa, että avun antaminen käynnistyi melko myöhään, siis ainakin maailmalle näytettyjen uutiskuvien mukaan.
Ympäri maailman levinneet kuvat ihmisistä talojen katoilla ja puissa herättivät luonnollisesti kysymyksiä kansainvälisen yhteisön taholle ja kansalaisjärjestöille sellaisten toimien nopeudesta, joita on suoritettava suurimman hädän lievittämiseksi.
Maailma sai muuten myös nähdä, kuinka helikopterit tulivat Etelä-Afrikasta paikalle hyvin nopeasti ja näin saatiin muutamia tuhansia ihmisiä pelastettua, mikä ansaitsee kunniamaininnan.
Tällä välin olemme kuulleet komission jäsen Nielsonilta, että asian hyväksi on tehty paljon enemmän kuin yleisesti tiedetään.
Arvostamme sitä, että komission jäsen matkusti itse Mosambikiin tutustumaan tilanteeseen ja katsomaan, mitä EU voi tehdä auttaakseen.
Mielestäni Mosambikin hallituksen kanssa yhdessä laadittu ohjelma on hyvä.
Se on hyvä myös siksi, että se toteutetaan vaiheittain: ensin hätäapu, sitten asuttaminen ja infrastruktuuri ja sen jälkeen rakenteellinen apu tuhoja kärsineiden alueiden auttamiseksi jaloilleen.
Tarkoitukseen on varattu myös paljon rahaa.
Minun ymmärtääkseni kansainvälinen yhteisö on myöntänyt tähän mennessä satamiljoonaa ja että EU osallistuu tähän tavallista suuremmalla summalla.
Lisäksi kuulin tänä aamuna, että maan velkojen maksuun on annettu lykkäystä, mutta halutaan vielä keskustella siitä, miten asiassa menetellään jatkossa.
Olisi tietenkin hyvä asia, jos velkojen maksua todellakin lykättäisiin, jolloin Mosambikin hallitus voisi käyttää ne rahat jälleenrakentamiseen.
Arvoisa puhemies, meille on jäänyt kuitenkin epämiellyttävä tunne siitä, että maailmalle näytetyt kuvat eivät tiettävästi vastanneet totuutta.
Parlamentin jäsen Van den Bos mainitsi myös siitä.
Se merkitsee sitä, että komission olisi hyvä ajatella, että eikö voitaisi perustaa osana niitä kansainvälisiä kriisinhallintajoukkoja, joita Solana on perustamassa, jonkinlaisia eurooppalaisia, humanitaariseen avustustoimintaan tarkoitettuja joukkoja, jotka toimisivat nopeasti ja kertoisivat myös tiedotusvälineille tekemästään työstä.
Uutiskuvat olivat huonoja, tuho on hyvin surullinen asia, mutta Euroopan unioni ei ole, kuten on väitetty, seissyt kädet taskuissa katsomassa vierestä; on todellakin tehty jotakin.
Onkin oikein sanoa se täällä.
Arvoisa puhemies, Euroopan parlamentissa on vain harvoin kiinnitetty huomiota luonnonmullistuksiin, jotka ovat tapahtuneet yhtä dramaattisissa ja tukemme ansaitsevissa oloissa.
Kyse ei ole vain tämän meidän kaikkien tuntemamme katastrofin laajuudesta ja sen kuolonuhrien, eristyksiin jääneiden ihmisten, ruoatta jääneiden lapsien, tuhoutuneiden talojen ja omaisuuden lukumäärästä, eikä myöskään myöhään tulleesta avusta, josta monet ovat jo puhuneet tänään.
Kyse on siitä ironisesta kohtalosta, joka on koetellut tätä kansaa, jolla oli itsenäisyyden ja sodan jälkeen tarpeeksi kykyä ja älyä valita rauha ja demokratia. Juuri kun se oli alkamassa korjata rakenteitaan ja kehittyä, se joutuikin kokemaan näin laajoissa mittasuhteissa luonnon aiheuttaman tragedian, joka pakottaa sen monilla aloilla aloittamaan kaiken uudestaan.
Humanitaarisen avun vahvistaminen, tämän maailman köyhimpiin kuuluvan maan ulkomaisen velan anteeksiantaminen ja päätöslauselmassa esitetyn kansainvälisen konferenssin toteuttaminen kuten päätöslauselmassa esitetään, minkä odotan meidän hyväksyvän, on vähintä, mitä voimme tehdä mennäksemme niitä vastaan, jotka haluavat yhä auttaa Afrikkaa rauhan, demokratian ja kehityksen tiellä.
. (EN) Kuten tiedätte, vierailin Mosambikissa maaliskuun 2. ja 3. päivänä yhdessä Portugalin valtiosihteeri Amadon kanssa.
Pääsimme käymään joillakin tulvasta kärsineillä alueilla, mukaan lukien Chaquelanin alue, jossa tuolloin yli 28 000:tta ihmistä jo autettiin, joten saimme ensikäden tietoa sekä tulvakatastrofin seurauksista että tukemme välittömistä vaikutuksista.
Kriisin alusta lähtien komissio on puuttunut tulvien seurauksiin monipuolisesti.
Olemme kohdistaneet huomiomme seuraaviin huolta herättäviin alueisiin: välitön apu, uudelleen asuttaminen, kuntoutus, makrotalouden vakaus ja pitkän aikavälin kehitys.
Pelastus-, etsintä- ja elpymisvaiheesta: tilanne on sellainen, että komissiolla ei ole välineitä, jotka olisi tarkoitettu tämäntyyppiseen puuttumiseen.
Jäsenvaltioilla on sitä logistista kapasiteettia, jota tarvitaan tämänkaltaiseen toimintaan.
Hätäapu- ja uudelleenasutusvaiheen osalta komissio on hyväksynyt kaksi ECHOn päätöstä, yhteensä 2,7 miljoonaa Mosambikille, ja valmistelemme kolmatta päätöstä, joka on 5,5 miljoonan euron suuruinen.
Nämä kattavat elintarvikeavun, veden ja terveydenhoidon, olennaiset apuvälineet sekä pienen mittakaavan välttämättömän terveydenhoidon infrastruktuurin kunnostuksen ja varotoimet koleraepidemioihin.
Lisäksi 1,4 miljoonaa elintarviketurvallisuuden menoluokasta on asetettu paikallisesti Mosambikin hallituksen ja valtuuskunnan käyttöön.
Komissio aikoo rahoittaa siementen ja työkalujen jakelun maanviljelijöille uudelleen kylvämisen edistämiseksi heti kun tulvavedet laskevat.
Botswanassa jo rahoitetun toiminnan lisäksi komissio suorittaa humanitaarisen avun arviointia Zimbabwessa, Sambiassa ja Madagaskarissa.
Puhun seuraavaksi kunnostusvaiheesta. Vierailuni aikana ilmoitin 21 miljoonan euron alkusummasta kehitysbudjetin lisävaroista, joista 5 - 10 miljoonaa tulee kansalaisjärjestöjen yhteisrahoitusbudjetista ja loput aikaisempien Euroopan kehitysrahaston varojen uudelleen jakamisesta.
Komissio pitää kiinni tarpeesta vahvistaa yhteistä laajaa kunnostuskehystä koskevaa koordinaatiota hallituksen kanssa.
Avunantajien ydinryhmällä on joka viikko Maputossa tapaaminen hallituksen kanssa ministeritasolla.
EU:n puheenjohtajavaltion edustajat ja komission valtuuskunta ovat tuon ryhmän jäseniä.
Komissio aikoo olla mukana valmistelemassa kansainvälistä avunantajien konferenssia, joka kokoontuu huhtikuun loppuun mennessä.
Komissio tarjoaa rahoitustaan kunnostusvaatimuksiin tarkassa koordinaatiossa EU:n jäsenvaltioiden ja muiden avunantajien kanssa.
Makrotalouden tasapainosta ja pitkän aikavälin kehityksestä: komissio arvioi tällä hetkellä hallituksen ja Maailmanpankin kanssa niitä ehdotuksia, jotka on tarkoitettu auttamaan Mosambikia makrotalouden vakauden ylläpitämisessä.
Lisävaroja, jopa 15 miljoonaa euroa voidaan saada käyttöön.
Jotta voitaisiin ylläpitää sitä nopeaa kasvua, johon Mosambik pääsi viime vuosina, on ylläpidettävä ennen katastrofia ollutta yhteistyön tasoa ja nostettava sitä.
Tämä johtaa eri rahastoista annettuihin summiin, joiden määräksi arvioidaan 150 miljoonaa euroa tänä vuonna verrattuna viimevuotiseen 100 miljoonaan euroon.
Yhteisön kehyksessä annamme miljardi euroa AKT-maiden velkojen helpottamiseen.
Näissä puitteissa Mosambik on taantuvien joukossa ja se on oikeutettu velkahelpotuksiin tämänvuotisen laajennetun voimakkaasti velkaantuneita köyhiä maita koskevan HIPC-aloitteen perusteella.
Koordinaatiosta muiden lahjoittajien ja avunantajien kanssa: Mosambikin hallitus yhdessä YK:n humanitaaristen asiain osaston (OCHA) kanssa muodostaa pääasiallisen pohjan pelastuksen ja avun koordinaatiolle, kuten heidän yhdistetyissä vetoomuksissaan on ilmaistu.
Tätä paikallista koordinaatioprosessin hoitamista ei ulkopuoliset lahjoittajat saa haastaa, ainakaan niin kauan kun se toimii kohtuullisen hyvin, kuten - näin YK:n Maputossa olevat järjestöt kertoivat meille - on tosiaankin asian laita.
Tässä kauheassa katastrofissa on ollut esteitä.
Mosambikin tulvakatastrofin suuruus ja äkillinen alkaminen on saanut komission ja jäsenvaltiot ja muut avunantajat pohtimaan kysymystä, olisiko avun tarpeeseen reagoiminen voinut olla nopeampaa, kuten myös tässä keskustelussa on tuotu esiin.
Pohdin parhaillaan sitä, kuinka voisimme päästä näistä humanitaarisen avun esteistä yli, jotta voisimme tarjota yhteisön apua nopeammin ja tehokkaammin kuin nyt.
Ei saa kuitenkaan unohtaa, että tämä oli itse asiassa sellainen katastrofi, johon liittyi monta yllättävää tekijää, eikä sitä, että jäsenvaltioiden oli erityisen helppoa saada liikkeelle ja sijoittaa erittäin herkkiä ja vaikeita laitteita kuten erittäin nopeita helikoptereita.
Tämä ei ole helppoa.
Lopuksi haluaisin korostaa kansainvälisiä reaktiota koskevia lukuja.
Tämän katastrofin rahoituksen kokonaismäärä on nyt maailmanlaajuisesti noin 109 miljoonaa euroa, josta yli 91 miljoonaa tuli komissiolta ja EU:n jäsenvaltioilta.
Tässä keskustelussa on jo sanottu, että Euroopan vastaus on suhteessa osoittanut, että Eurooppa todellakin välittää.
Rahan määrästä puhuttaessa olemme osallistuneet melko hyvin.
Tämä ei ole koko vastaus ongelmaan, ja me jatkamme parempien ja nopeampien tapojen etsimistä.
Kiitoksia, arvoisa komission jäsen Nielson!
Me kaikki toivomme, että apumme Mosambikissa auttaa ihmisiä todellakin pääsemään pahimmasta hädästä.
Keskustelu on päättynyt.
Äänestys toimitetaan tänään klo 17.30.
Ihmisoikeudet
Esityslistalla on seuraavana yhteiskeskustelu seuraavista päätöslauselmista:
Perun presidentinvaalit
B5-0252/2000 Marset Campos ja Jové Peres Euroopan yhtyneen vasemmiston konfederaatioryhmä -Pohjoismaiden vihreä vasemmisto -ryhmän puolesta;
B5-0255/2000 Di Pietro Euroopan liberaali- ja demokraattipuolueen ryhmän puolesta;
B5-0264/2000 Medina Ortega ja Fava Euroopan sosiaalidemokraattisen puolueen ryhmän puolesta;
B5-0270/2000 Lipietz ja Knörr Borrás Vihreät / Euroopan vapaa allianssi -ryhmän puolesta;
B5-0280/2000 Salafranca Sánchez-Neyra Euroopan kansanpuolueen (kristillisdemokraatit) ja Euroopan demokraattien ryhmän puolesta
Perun vaaliprosessista.
Sotarikokset Tsetseniassa
B5-0245/2000 Markov ja muut Euroopan yhtyneen vasemmiston konfederaatioryhmä - Pohjoismaiden vihreä vasemmisto -ryhmän puolesta;
B5-0256/2000 Haarder ja Väyrynen Euroopan liberaali- ja demokraattipuolueen ryhmän puolesta;
B5-0261/2000 Oostlander ja muut Euroopan kansanpuolueen (kristillisdemokraatit) ja Euroopan demokraattien ryhmän puolesta;
B5-0265/2000 Sakellariou ja Krehl Euroopan sosiaalidemokraattisen puolueen ryhmän puolesta;
B5-0271/2000 Schroedter ja muut Vihreät / Euroopan vapaa allianssi -ryhmän puolesta
ihmisoikeuksien ja humanitaarisen oikeuden loukkauksista Tsetseniassa.
Lehdistönvapaus Serbiassa
B5-0247/2000 Morgantini ja muut Euroopan yhtyneen vasemmiston konfederaatioryhmä - Pohjoismaiden vihreä vasemmisto -ryhmän puolesta;
B5-0257/2000 Haarder Euroopan liberaali- ja demokraattipuolueen ryhmän puolesta;
B5-0266/2000 Swoboda ja Sakellariou Euroopan sosiaalidemokraattisen puolueen ryhmän puolesta;
B5-0273/2000 Lagendijk ja muut Vihreät / Euroopan vapaa allianssi -ryhmän puolesta;
B5-0281/2000 Oostlander ja muut Euroopan kansanpuolueen (kristillisdemokraatit) ja Euroopan demokraattien ryhmän puolesta
lehdistönvapaudesta Jugoslavian liittotasavallassa.
Irakin tilanne
B5-0268/2000 Naïr ja Sakellariou Euroopan sosiaalidemokraattisen puolueen ryhmän puolesta;
B5-0282/2000 Buttiglione Euroopan kansanpuolueen (kristillisdemokraatit) ja Euroopan demokraattien ryhmän puolesta
Irakin tilanteesta.
Jammun ja Kashmirin tilanne
B5-0250/2000 Swoboda Euroopan sosiaalidemokraattisen puolueen ryhmän puolesta;
B5-0258/2000 Lynne Euroopan liberaali- ja demokraattipuolueen ryhmän puolesta;
B5-0283/2000 Elles ja muut Euroopan kansanpuolueen (kristillisdemokraatit) ja Euroopan demokraattien ryhmän puolesta;
B5-0285/2000 Messner ja Maes Vihreät / Euroopan vapaa allianssi -ryhmän puolesta
Jammun ja Kashmirin tilanteesta.
Perun presidentinvaalit
Arvoisa puhemies, Perun tapahtumat ovat jatkoa niille ihmisoikeusloukkauksille, joita tapahtuu useissa Latinalaisen Amerikan maissa ja joihin Yhdysvallat myöntyy silmänsä ummistaen.
Tulevat vaalit eivät anna minkäänlaisia takeita demokratiasta, ja sen vuoksi Euroopan unionin onkin oltava esimerkkinä ja vaadittava näitä takeita Perun kansalaisille ja maan demokraattisille puolueille.
Niiden asioiden perusteella, joita tässä maassa tapahtuu, samoin kuin Kolumbiassa, Meksikossa, Ecuadorissa, ja niin edelleen, on mielestäni asianmukaista, että Euroopan unioni perustaa Latinalaisen Amerikan ihmisoikeuksien pysyvän tarkkailuelimen.
Sen lisäksi, että euron on kilpailtava dollarin kanssa, meidän eettisten ja poliittisten ihmisoikeuksia koskevien periaatteidemme on myös syrjäytettävä se vanha salaileva ja hyväksikäyttävä politiikka, jota Yhdysvallat tällä alueella harjoittaa.
Arvoisa puhemies, Peru on maa, jossa elämä on ollut perustuslain kannalta melko levotonta ja jossa sotilaat ovat usein puuttuneet siviilien elämään.
Demokratiauudistuksen jälkeen, joka toteutettiin - itse asiassa Loistava polku -nimisen terroristijärjestön toiminnan tuloksena, demokraattisesti valittu Perun presidentti Fujimori suoritti itse tehdyn vallankumouksen, jossa parlamentti hajotettiin ja perustuslaki laadittiin presidentin mittojen mukaisesti.
Euroopan parlamentti tuomitsi jo tuolloin presidentti Fujimorin harjoittaman tällaisen toiminnan.
Tavallaan Presidentti Fujimori on selvästikin saanut palautettua Peruun tietynasteisen rauhan, mutta silti hän on edelleenkin noudattanut autoritaarista linjaa.
Itse asiassa sanoisin, että presidentti Fujimori on monien mielestä vain siviiliedustajana sotilasvallalle, jota käytetään epäsuorasti.
On totta, että Perussa järjestetään edelleenkin vaaleja, että maassa on poliittisia puolueita, että siellä on tiedotusvälineitä ja että myös tietyt takeet demokratiasta on olemassa.
Siitä ei kuitenkaan ole täysin varmoja takeita.
Tämän osoittaa se, että Fujimorin uudelleenvalinnan yhteydessä erotettiin kolme perustuslakituomioistuimen tuomaria, jotka olivat vastustaneet häntä.
Toisin sanoen täysin varmoja takeita ei ole.
Tuomiovalta tai lainsäädäntövalta eivät ole riippumattomia.
Toiseksi Peru on äskettäin vetäytynyt Amerikan mantereiden ihmisoikeuskomission sitovan toimivallan piiristä, ja tämä antaa mielestäni maalle erittäin huonon leiman.
Mielestäni meidän olisi pyydettävä Perun hallitusta harkitsemaan tätä päätöstä uudelleen.
Kolmanneksi Perussa on edelleenkin sotilaallista toimintaa, joka monesti hankaloittaa demokratian toteutumista.
On muistettava, että Peru on Andien ryhmän osapuolena sidoksissa Euroopan unioniin demokratialausekkeen kautta, ja Euroopan yhteisöllä, tarkemmin sanottuna yhteisön toimielimillä, on tietty velvollisuus pyytää tämän demokratialausekkeen nojalla sitä, että Perun vaaliprosessissa noudatetaan mahdollisimman tarkasti keskeisimpiä demokratiavaatimuksia.
Arvoisa puhemies, Vihreät/Euroopan vapaa allianssi -ryhmän jäsenenä ja koska edustan tässä parlamentissa Baskimaata, josta on muuttanut suhteellisen paljon siirtolaisia Latinalaiseen Amerikkaan, haluan ilmaista solidaarisuuteni kaikille niille, jotka taistelevat ihmisoikeuksien kunnioittamisen puolesta sekä Perussa että kaikkialla maailmassa.
Haluan myös tuoda julki Perun tilanteen, joka ei johdu ainoastaan siitä, että Yhdysvallat myöntyy siihen silmänsä ummistaen, kuten täällä sanottiin, vaan myös siitä, että monet muutkin maat, eurooppalaiset mukaan luettuna, tekevät niin, ja myös siitä tekopyhyydestä, joka vallitsee kansainvälisen politiikan näyttämöllä.
Tiedetään hyvin siitä kertoo myös Carter-säätiön (Fundación Carter) raportti että on tarpeen järjestää mahdollisimman pian pääsy tiedotusvälineisiin, lopettaa niiden puolueellinen toiminta, lopettaa paikallisten vaaliehdokkaiden ja -tarkkailijoiden häirintä, varoittaa julkisten varojen asiattomasta käytöstä vaalityön tukemiseen, lisätä vaalihallinnon avoimuutta, varmistaa kaikkien puolueiden mahdollisuus osallistua vaaleihin ja turvata riippumattomien vaalitarkkailijoiden oikeudet.
Näin ollen, kuten täällä on jo sanottu, pidän ihmisoikeuksien tarkkailuelimen luomista Latinalaiseen Amerikkaan ehdottoman tärkeänä.
Arvoisa puhemies, meidän ensisijainen velvollisuutemme kamppailussa siviiliväestön, pakolaisten ja sotavankien suojelemiseksi Tsetseniassa on tehdä kaikkemme sen hyväksi, että sota Tsetseniassa saadaan vihdoinkin päättymään.
Tämän pitäisi olla myös ensisijaisena pyrkimyksenä tämän parlamentin valtuuskunnalla, joka matkustaa kriisialueelle tulevalla viikolla.
Vain kaikkien konfliktiin liittyvien kysymysten poliittinen ratkaiseminen ja alueen jälleenrakentaminen takaavat, että tuhotuissa kaupungeissa ja kylissä, pakolaisleireillä ja sotavankileireillä olevien ihmisten järkyttävä tilanne muuttuu.
Haluaisin kuitenkin myös toisaalta varoittaa Venäjän yksipuolisesta tuomitsemisesta ja sitä vastaan esitettävistä syytöksistä.
Kuten muun muassa Euroopan neuvoston tarkkailijavaltuuskunnan lausunto todistaa, kaikki sodan osapuolet ovat syyllistyneet ihmisoikeusloukkauksiin ja sotarikoksiin.
Nämä rikokset on selvitettävä, ja niistä vastuussa olevat on saatettava johdonmukaisesti vastuuseen teoistaan.
Meidän pitäisi kuitenkin myös antaa asiassa toimivaltaisille venäläisille elimille mahdollisuus tehdä tämä työ itse.
Arvoisa puhemies, meillä parlamentissa kävi eilen tervetullut vieras IVY:n parlamentaarisesta edustajakokouksesta.
Tämä antoi meille ainutlaatuisen mahdollisuuden keskustella kasvotusten Venäjän ja Tsetsenian välisestä sodasta muiden parlamentaarikkojen kanssa.
Nämä vierailijat vetosivat meihin, jotta me ymmärtäisimme, että Venäjä taisteli terrorismia vastaan eikä käynyt oikeaa sotaa ja että tätä terrorismin vastaista sotaa on pahentanut ulkopuolisten aseiden virta ja saalistavien, Venäjän valtaa kadehtivien, valtioiden sponsoroimat harjoitusleirit.
Me vastasimme.
Venäjä on Euroopan neuvoston jäsen, eikä sen tarve suojella kansalaisiaan sisäisesti ulkoiselta hyökkäykseltä vapauta sitä sen kansainvälisten sopimusten mukaisista velvollisuuksista.
Esitin sen näkökannan, että se, että Venäjä hillitsisi Venäjältä tulevaa asevirtaa, olisi erittäin myönteinen edistysaskel yhteisten pyrkimysten alalla terrorismin torjumiseksi.
Tässä poliittisessa kertomuksessa sodasta ja kärsimyksestä on kaksi puolta, ja uskon, että meidän on pyrittävä vahvemmin ymmärtämään Venäjän ja Tsetsenian välisen konfliktin syitä, niin että voimme auttaa nopeammin veren vuodatuksen tyrehdyttämisessä seuraavalla kerralla.
Ehdotan, että mitään sanktioita ei harkittaisi, ei mitään taloudellisia sanktioita Venäjää vastaan tällä kertaa.
Meillä on velvollisuus, nyt kun sota on melkein ohi, päästä uhrien luo antamaan kuntoutusapua.
Arvoisa puhemies, minun on esitettävä hyvin selkeä vastalause jäsen Markovin puheenvuorolle.
Se ei ole mitään yksipuolista syytösten esittämistä, kun mainitaan, että Venäjä on syyllistynyt kansanmurhaan Tsetseniassa, kuten valtuuskunnan johtaja lordi Judd on tehnyt Euroopan neuvoston tarkkailijavaltuuskunnan lausunnossa.
Tässä konfliktissa on tehty tietysti hyökkäyksiä puolin ja toisin, mutta lordi Juddin diagnoosi on melko yksiselitteinen: kansanmurha.
Siksi ei tietenkään riitä, että vaadimme Venäjää tutkimaan hyökkäyksiä ja sotarikoksia.
On hyvin epätavallista, että murhaajaa pyydetään tutkimaan omia tekojaan, vaan me tarvitsemme tähän kansainvälisiä elimiä.
Me tarvitsemme viimeinkin kansainvälisen sotarikostuomioistuimen ja meidän on myös saatettava sotarikoksista vastuussa olevat oikeuden eteen.
Tältä osin meidän pitää tietysti esittää vaatimuksia Venäjän viranomaisille, mutta meidän on myös puututtava asiaan aiempaa voimakkaammin, sillä kyse ei ole yksinkertaisesta valtion sisäisestä asiasta, vaan järeimmän luokan ihmisoikeusloukkauksista alueella, joka kuuluu Euroopan neuvoston ihmisoikeusyleissopimuksen sekä ETYJin oikeus- ja arvojärjestelmän piiriin.
Me unohdamme yhä uudelleen, että Tsetsenian hallitus valittiin ETYJin valvonnassa ja että me olemme myös puolustaneet tätä laillista Tsetsenian hallitusta, jota kuitenkaan ei ole enää olemassa, koska sen edustajat istuvat jossain vuorilla ja taistelevat puhtaasti eloonjäämisestä.
Varoitan siksi näennäisestä tasapainoisuudesta.
Molempien osapuolten hyökkäykset on tietysti tuomittava, mutta kansanmurhaajaa ei pitäisi kuitenkaan sekoittaa hänen uhriinsa, mikä tarkoittaa, että meidän on huolehdittava erittäin selkeästi siitä, että Tsetsenialle ei anneta pelkästään humanitaarista apua, niin on tapahduttava, ja on korkea aika, että myös EU tekee viimeinkin jotain asian hyväksi, vaan meidän on kuitenkin myös saatava aikaan poliittinen ratkaisu konfliktiin.
Konfliktin poliittista ratkaisua ei voida pakottaa Venäjän armeijan aseiden avulla, sillä siinä tapauksessa sota uusiutuu yhä uudelleen uudessa muodossa sissisotana tai terrorismina tai jonakin muuna, esimerkiksi maanalaisena sotana.
Meidän on siis huolehdittava siitä, että konfliktissa saadaan aikaan neuvotteluratkaisu Tsetsenian kansan valittujen edustajien kanssa.
Kun täällä parlamentissa puhuttiin tänään Länsi-Saharan itsemääräämisoikeudesta, haluaisin jo sanoa, että myös Tsetsenian kansalla on oikeus elämään, ja meidän on turvattava Tsetsenian kansalle sen oikeus elämään joko yhteistyössä Venäjän kanssa tai sitten omaa tietämme.
Me emme ole tällä hetkellä niin pitkällä, mutta saimme kuulla aikaisin tänään eräältä asiantuntijalta, miten Venäjän yhteiskunta radikalisoituu parhaillaan.
Me vaadimme venäläisen radiotoimittaja Andrei Babitskin vapauttamista.
Hänen oli määrä olla tänään täällä Euroopan parlamentissa kertomassa Tsetsenian tilanteesta, jonka silminnäkijänä hän oli. Babitski ei saanut lupaa matkustaa Venäjältä.
Hän ei saanut tulla Strasbourgiin, koska Venäjän viranomaiset pelkäävät vapaata ja avomielistä lausuntoa riippumattoman toimittajan suusta, joka tarkastelee molempia sodan osapuolia kriittisesti sekä halusi valottaa täällä parlamentissa totuutta ja muistuttaa Tsetsenian kansaan kohdistetusta kansanmurhasta.
Se on skandaali emmekä me voi suvaita sitä.
Lehdistönvapaus Venäjällä on myös palvelus Venäjän kansalle!
Arvoisa puhemies, näyttää siltä, että sota, joka aloitettiin terrorismin poistamiseksi, on päättymässä siihen, että uusi terrorismi vain alkaa.
Siitä näyttää tulevan pysyvä ilmiö alueella.
Olemme tuominneet Venäjän toimet viime kuukausina viidessä eri päätöslauselmassa.
Paikoitellen niissä on ollut yksipuolisuutta, joka ei ole parantanut niiden tehoa.
Esimerkiksi ajatukset Tacis-ohjelman sanktiona käyttämisestä johtavat vain siihen, että tavalliset ihmiset kärsivät, sellainen ei ole kääntänyt Venäjän hallituksen linjaa.
Sodan ja ainakin terrorismin laajeneminen on yhteinen suuri uhka.
Siksi me tarvitsemme Kaukasuksen rauhankonferenssia, koska nämä ongelmat eivät jää Tsetsenian rajojen sisälle.
Toiseksi ihmisoikeustilanne on sietämätön, ja siksi tarvitaan todellinen selvitys kaikkien osapuolien tekemistä ihmisoikeusloukkauksista.
Lisäksi avustusjärjestöjen nopea ja esteetön pääsy on kerta kaikkiaan taattava alueelle.
Kolmanneksi, sota on päätettävä ja ryhdyttävä neuvotteluihin.
Ja vielä neljänneksi, Venäjän aktiivinen osallistuminen kansainvälisen terrorismin ja laittoman asekaupan vastaiseen työhön on välttämätöntä.
Lopuksi pakolaisten suhteen pääsääntönä on, että heitä autetaan lähellä heidän asuinpaikkojaan ja autetaan palaamaan koteihinsa.
Meitäkin on kuitenkin muistutettava - että emme olisi liian tekopyhiä - siitä, että kun tsetseenien taholta on käännytty meidän puoleemme pakolaisten vastaanottamiseksi, emme ole ottaneet siltä alueelta pakolaisia omiin maihimme niin kuin teimme suuressa mitassa Kosovosta.
Tässä me huomaamme oman politiikkamme lyhytnäköisyyden.
Arvoisa puhemies, hyvät kollegat, me tiedämme, että Venäjän arvovalta on kärsinyt kansainvälisesti suurta vahinkoa Tsetsenian sodan myötä.
Täydellinen ja kansainvälisessä tarkkailussa tapahtuva ihmisoikeusloukkausten selvittäminen vastaa myös Venäjän poliittisia etuja.
Venäjän hallitus vain ei näytä olevan siitä kovinkaan vakuuttunut.
Muuten ei voida ymmärtää sitä, että se ei antanut YK:n lähettiläs Mary Robinsonille lupaa mennä Groznyiin eikä "suodatusleireille".
Euroopan neuvoston ihmisoikeuslähettiläs Gil-Roblesin nyt saavuttama sopimus Venäjän Tsetsenian-ihmisoikeusvaltuutettu Kalamanovin kanssa on oikea askel oikeaan suuntaan.
Se säilyy kuitenkin uskottavana vain, jos Euroopan neuvoston kaksi lähettilästä voivat myös todella tehdä riippumatonta työtä ja liikkua Venäjällä vapaasti ja itsenäisesti.
Me torjumme jokaisen Venäjän hallituksen sopimuksen omapäisen tulkinnan emmekä hyväksy sellaista.
Jos Venäjän hallitus ei sattuisi noudattamaan tätä sopimusta, Euroopan unionin jäsenvaltioiden on vietävä asia Euroopan ihmisoikeustuomioistuimeen Venäjän vastaisen valtioiden välisen kanteen muodossa ja huolehdittava siitä, että ihmisoikeusloukkaukset tutkitaan kansainvälisesti, ja voin vain antaa tukeni jäsen Paasilinnalle.
Myös meitä vaaditaan lopettamaan maihimme tulevien pakolaisten palauttaminen, kuten Saksan hallitus on tehnyt.
Myös meitä vaaditaan nyt myöntämään tsetseeneille poliittinen turvapaikka maissamme.
Olisi erittäin järkevää, jos kaikki jäsenvaltiot hyväksyisivät tältä osin Saksan hallituksen ehdotukset.
Arvoisa puhemies, vaikka en hyväksykään Tsetsenian kansallisten johtajien politiikkaa haluan ilmaista täällä tovereideni ja itseni puolesta tuomitsevamme Venäjän armeijan Tsetseniassa suorittamat häpeälliset teot.
Tämä on iljettävä sota, jonka uhrina on ensisijassa Tsetsenian kansa, mutta myös nuoret venäläiset sotilaat.
Olemme yhtä närkästyneitä länsimaisten ja etenkin Euroopan suurvaltojen asenteesta.
Britannian hallituksen päämiehen äskettäinen vierailu Moskovaan ja hänen hännystelynsä joukkomurhasta vastuussa olevaa Putinia kohtaan ovat osoitus kaikkien länsimaisten valtojen asenteesta.
Ne ovat julkisesti antaneet Tsetsenian sodan tiettyjä näkökohtia tuomitsevia lausuntoja; todellisuudessa ne tukevat Kremliä poliittisesti ja taloudellisesti.
Se länsimaisten lainojen osa, jota Jeltsinin klaani ei ole kavaltanut, voidaan siten käyttää Tsetsenian vastaisen sodan jatkamiseen.
Suuri osa täällä parlamentissa edustettuina olevista puolueista osallistuu hallituksiin, jotka harjoittavat tätä myöntyväistä ja tukevaa politiikkaa.
Parlamentissa toimitetun äänestyksen avulla voidaan näissä oloissa vain peittää tekopyhyyden viininlehdellä Euroopan suurvaltojen vahva osallisuus venäläisten johtajien suorittamiin rikoksiin Tsetseniassa.
Lehdistönvapaus Serbiassa:
Jugoslavian liittovaltion väestö elää edelleen järkyttävissä oloissa hallituksensa harjoittaman murha- ja itsemurhapolitiikan ahdistamana, NATOn pommitusten ja kansainvälisen yhteisön vientikiellon ahdistamana.
Demokraattisten oppositioryhmien olot ovat vaikeat, eikä ainoastaan serbiviranomaisten tukahduttamisen vuoksi, vaan myös riistotoimenpiteiden vuoksi, joiden kohteena on koko väestö ja josta myös kansainvälinen yhteisö on vastuussa: riistoa ja olosuhteita, jotka aikaansaavat yhä uusia konflikteja ja synnyttävät väkivaltaa.
Haluamme tänään ilmaista solidaarisuutemme niille toimittajille ja demokraateille, joiden oikeuksia on loukattu, ja julistaa vastustavamme lehdistö- ja sananvapauden tukahduttamista, johon Miloeviæin hallitus on syyllistynyt.
Serbiviranomaiset pyrkivät tukahduttamaan sanomalehtiä sekä riippumattomia ja oppositioryhmittymiin tai -puolueisiin sidoksissa olevia radioasemia.
Haluaisin mainita esimerkkinä vain Studio B:n työntekijät, jotka joutuivat viranomaisten painostuksen kohteeksi ja maksamaan kovia sakkoja, ja lisäksi naamioidut, käskystä toimineet miehet tuhosivat heidän toimitilansa.
Näiden asioiden johdosta serbiviranomaisille on esitetty vetoomus, jotta nämä saattaisivat loppuun tutkimukset rikollisiin tekoihin syyllistyneiden rankaisemiseksi, lopettaisivat kasvavat tukahduttamistoimet ja muuttaisivat nykyistä lakia, joka rajoittaa tiedotusvälineiden vapautta.
Toivomme Euroopan unionilta taloudellista tukea riippumattomalle lehdistölle ja lisäksi Serbialle avustussuunnitelmaa, jolla autettaisiin koko sen lannistettua väestöä ja edistettäisiin sitä, että Serbian kansa voisi vihdoinkin elää normaalisti ja valita itselleen demokraattisen hallituksen.
Arvoisa puhemies, olemme uskoakseni tänään yksimielisiä tästä aiheesta ja siitä tavasta, jolla tiedotusvälineitä kohdellaan Serbiassa.
Jugoslavian tilanne pahenee päivä päivältä.
Näyttää siltä, että Miloeviæ kumppaneineen pelaa kolminkertaista peliä, jossa he pyrkivät saamaan aikaan epäjärjestystä kaikkialla, missä se on mahdollista.
Jännitys Montenegrossa lisääntyy.
Kosovon rajalla on hyvin levotonta ja Belgradin hallitus on luomassa ilmapiiriä, jossa voi tapahtua suuria onnettomuuksia.
Viime viikkoina riippumattomia tiedotusvälineitä on painostettu monin tavoin.
Painostustoimet ovat vaihdelleet suurista sakoista suoranaiseen pelotteluun.
Sen lisäksi on kyse jonkinlaisesta sisäisestä eristämisestä.
Maahan on yhä vaikeampaa päästä.
Minäkin jouduin tämän politiikan uhriksi yrittäessäni vierailla Serbian oppositiopuolueiden kongresseissa muutama viikko sitten.
Minulle ei myönnetty viisumia siksi viikonlopuksi, vaikka kaksi viikkoa ennen sitä monet kansainväliset vieraat saivat vierailla itse Miloeviæin järjestämässä fantastisessa kongressissa.
Tämä osoittaa sen, että maa pyrkii kaikin tavoin estämään ulkopuoliset vaikutteet.
Myös puhelinliikennettä ja sähköpostiliikennettä rajoitetaan ja postia tarkkaillaan.
Hallitus näyttää pyrkivän opposition karkottamiseen paikallisista valtakeskuksista, joissa se on vielä vallassa viime kunnallisvaalien tuloksen seurauksena.
Uusi hallitus voi voittaa uudet kunnallisvaalit, jotka pidetään oletettavasti toukokuussa, vain jos oppositio tehdään toimintakyvyttömäksi.
Tämä on mielestäni vaarallista peliä.
Siksi emme vaadi vain tiukkoja vastalauseita tätä tiedotusvälineiden painostamista kohtaan, vaan vaadimme, että EU etsii mahdollisuuksia tukea suoraan Serbian riippumattomia tiedotusvälineitä.
Ne muodostavat hyvin tärkeän väylän oppositiolle, joka ryhtyy taas toimimaan tänä keväänä ja joka ansaitsee siinä yhteydessä todellakin meidän tukemme, myös tiedotusvälineille annetun tuen.
Arvoisa puhemies, on selvää, että Miloeviæ on aloittanut uuden, ties monennenko vaiheen sodassa vapaita tiedotusvälineitä vastaan.
Se näyttää jokseenkin kieroutuneelta tavalta käynnistää vaalikampanja.
Kampanja on käynnistynyt ja jokaisen, joka ei ole samaa mieltä Miloeviæin kanssa, on suljettava suunsa.
Ei tosiaankaan ole hyväksyttävää, että maassa, jossa oppositiolta viedään kaikki mahdollisuudet ilmaista itseään, pidetään kohta vaalit, niin sanotut muodollisesti demokraattiset vaalit.
Tämä on tunnusomaista totalitaariselle hallinnolle, joka tietää varsin hyvin, että vapaat, riippumattomat tiedotusvälineet ovat hankalia ja uhkaavat sellaisia hallituksia kuin Miloeviæin hallitus on.
EU:n tuki - josta olemme todennäköisesti samaa mieltä voi olla karkeasti ottaen kahdenlaista; tiedotusvälineiden tukeminen Jugoslaviaa ympäröivissä maissa, joista on mainittu Kroatia ja muutama muu maa, olisi hyvä asia.
Kannatan sitä.
Se ei kuitenkaan koskaan voi olla vaihtoehto Jugoslavian tiedotusvälineiden tukemiselle Serbiassa, tiedotusvälineiden, jotka ansaitsevat sen tuen.
EU tekee tässä eron.
EU on tehnyt aikanaan eron tuen eri muotojen välillä ja sen pitää tehdä niin myös tulevaisuudessa.
Näin voidaan tehdä Cara-ohjelman puitteissa, se on erinomaista, mutta myös ja etenkin vakautussopimuksen puitteissa kahden viikon kuluttua.
Euroopan unioni voi ja sen pitääkin sitoutua muutamiin ohjelmiin vakautussopimukseen liittyvässä rahoituskonferenssissa.
Ohjelmat ovat olemassa, niiden käyttö on välttämätöntä, toimikaamme siis nopeasti ja selkeästi.
Arvoisa puhemies, tarkastelemmepa Balkania sitten mistä näkökulmasta tahansa, hirveästä lähimenneisyydestä käsin tai tulevaisuutta ajatellen ja vakautussopimukseen liittyen, törmäämme aina Miloeviæin inhoa herättävään hahmoon ja hänen kumppaneihinsa, henkilöihin, jotka ovat syyllistyneet moniin rikoksiin ihmisyyttä vastaan ja jotka pitäisi toimittaa välttämättömästi Haagin tuomioistuimen eteen.
Koska Miloeviæ kumppaneineen on hankkinut miltei täydellisen monopolin radio- ja televisiotoiminnan alueella ja koska jokaista kriittistä riippumatonta vaihtoehtoa painostetaan, tämä roisto, tämä vanha kommunistinen roisto voi pysyä vallassa.
Euroopan unioni tekee yhtä ja toista, se toimittaa esimerkiksi laitteita riippumattomille radio- ja televisioasemille.
Kun niistä yksi toisensa jälkeen kuitenkin suljetaan, EU:n pitää ryhtyä uudestaan toimiin neuvoteltuaan asianosaisten kanssa.
Kuulimme juuri, että parlamentin jäsen Wiersmalta oli evätty viisumi, kun hän halusi vierailla Belgradin opposition edustajien luona.
On outoa, että Euroopan unionissa ei ajatella vielä juurikaan sitä, että mekin voimme käyttää sitä keinoa ja että meidän pitäisi estää serbialaisten jalkapallohuligaanien pääsy tänne, koska he ovat ihmisiä, jotka myös hyötyvät mitä hirveämmällä tavalla Miloeviæin hallinnosta.
Nyt kun vakautussopimuksella alkaa olla merkitystä, Serbiaa ympäröivien maiden apu on hyvä, uusi mahdollisuus, etenkin nyt, kun Kroatiassa on tapahtunut poliittinen käänne.
Kroatian ja myös Montenegron asemien kautta voidaan järjestää vaihtoehtoinen uutisointi.
Vakautussopimus voi onnistua todella vasta kun Serbia on demokraattinen oikeusvaltio, vasta sitten, ja kun rikolliset on viety oikeuden eteen.
Niin kauan kuin Miloeviæ ja hänen kumppaninsa voivat säätää lakeja, jotka tekevät lopun klassisista ihmisoikeuksista ja inhimillisistä vapauksista, Serbian näkymät ovat synkät.
On valitettavaa, että maan sisäinen oppositio on niin heikko ja nationalistisesti jakautunut.
Euroopan unionin pitää etsiä Serbiassa sellaisia voimia, jotka eivät toimi rajoittuneen nationalismin pohjalta vaan sellaisten arvojen, joiden noudattaminen on osoittautunut myös Euroopan unionissa ihmisyydelle myönteiseksi.
Arvoisa puhemies, tuemme mielellämme kompromissipäätöslauselmaamme, etenkin kun GUE/NGL ei kannata sitä.
Arvoisa puhemies, hyvät kollegat, mehän emme puhu ensimmäistä kertaa Serbian tiedotusvälineistä, vaan olemme puhuneet niistä jo vuosia.
Meidän pitäisi muistella sitä, että sen jälkeen kun NATO oli peruuttanut ensimmäisen kosovolaisten auttamiseksi suunnitellun iskun Serbiaan lokakuussa 1998, koska Miloeviæ oli tiettävästi muuttanut mieltään ja päästänyt maahan aseistautumattomia ETYJin tarkkailijoita, maassa säädettiin juuri samaan aikaan tämä julkista tiedonvälitystä koskeva laki, joka tarkoitti sitä, että kaikki riippumattomat tiedostusvälineet joutuvat vaikeuksiin, kuten voimme nyt nähdä.
Kahden viimeksi kuluneen vuoden ajan olemme voineet todeta, että tiedotusvälineitä on työnnetty yhä enemmän ja enemmän syrjään.
Tämä kuitenkin sanottiin jo täällä.
Miten heikoksi Miloeviæin järjestelmän täytyykään tuntea itsensä, kun katsotaan sitä, miten se kohtelee tiedotusvälineitä?
Se pelkää nähtävästi valtavasti sitä, että kauhea totuus sen vuosikausia kestäneestä ihmisarvoa halventavasta toiminnasta kaikkia Serbian kansalaisia vastaan, ja myös erityisesti Serbian serbejä vastaan, voisi selvitä vihdoinkin näiden kansalaisten enemmistölle, pelko siitä, että kansa voisi siksi kohdella Miloeviæia ja hänen apureitaan jo lähiaikoina, niin kuin romanialaiset kohtelivat Ceaucescua.
Uskon hänen pelkäävän tätä suuresti, ja meidän pitäisi auttaa tiedotusvälineitä, että ne voivat levittää totuutta Miloeviæista ja hänen hallinnostaan.
Arvoisa puhemies, Miloeviæin hallitus ei näytä olevan lähimainkaan väsynyt taisteluun.
Viime aikoina se on esiintynyt järjestelmällisesti paikallisia radio- ja televisioasemia vastaan.
Väkivallan käyttöä ei kaihdeta tässä yhteydessä.
Ylhäältä johdetut tiedotusvälineet eivät myöskään karta varsinaisen vainon kohdistamista maan riippumattomiin tiedotusvälineisiin.
Niitä nimitetään pilkallisesti "NATOn agenteiksi" ja "isänmaan pettureiksi".
Serbian mahtavat poliisivoimat eivät toimi ilman syytä nimenomaan paikallisella tasolla ja etenkin kaupungeissa, joissa oppositio voitti vuoden 1996 marraskuun kunnallisvaaleissa.
Kunnallisvaalien ja myös parlamenttivaalien lähestyessä monet serbialaiset epäilevät, että Miloeviæin hallitus on aloittanut jo oman kampanjansa.
Kohde, paikalliset radio- ja televisioasemat, on Miloeviæin näkökulmasta itsestään selvä.
Sille, joka haluaa nähdä ja kuulla pienissä ja keskisuurissa serbialaiskaupungeissa vielä jotakin muuta kuin mitä valtion tiedotusvälineet Belgradissa toistavat, voidaan suositella näitä asemia.
Suluissa: niitä muutamia vielä ilmestyviä riippumattomia lehtiä ei ole juurikaan saatavilla maakunnissa.
Se korostaa entisestään poliittisten vastaäänten tärkeyttä Serbian radiotoiminnassa!
Kuten oli odotettavissa, Serbian yksinvaltias ei käy taisteluaan vapaita tiedotusvälineitä vastaan avoimesti.
Lailliset argumentit puuttuvista luvista tai maksamattomista maksuista valtiolle peittävät todellisen poliittisen tarkoituksen: oman kansan tekemisen mahdollisimman mykäksi.
Poliittisesti korrektit, Slobon pojan Markon ja hänen tyttärensä Marijan, pop-asemat on virallisesti hyväksytty kansalle sopiviksi.
Nyt kun tilanne on näin ikävä, kaikki, jotka puolustavat lehdistönvapautta Serbiassa, ansaitsevat tukemme.
Tuen ei pidä jäädä vain sanojen tasolle, vaan kuten esillä olevan yhteisen päätöslauselman 3 kohdassa sanotaan, sen tulee olla konkreettista kyseisille asemille neuvottelujen jälkeen toimitettavien uusien lähetyslaitteiden muodossa.
Sitten Miloeviæin auliit palvelijat saavat rauhassa pitää takavarikoimansa tekniset varusteet.
Irakin tilanne:
Arvoisa puhemies, turvallisuusneuvoston enemmistö - Ranska, Kiina ja Venäjä - puoltavat nykyisin varauksin lähes kymmenen vuotta kestäneen Irakin vastaisen kauppasaarron purkamista.
Tai oikeastaan minun pitäisi sanoa, Irakin kansan vastaisen kauppasaarron purkamista.
YK:n Irakin aseistariisunnasta vastaavat tarkastajat ovat tuhonneet tai käskeneet tuhota ase- ja tarvikevarastoja tai sellaisten tuotteiden varastoja, joiden avulla voidaan valmistaa joukkotuhoaseita.
Ne ovat varmistuneet siitä, ettei Irakilla ole yhtään pitkän matkan ohjusta, jolla se voisi uhata naapureitaan.
Kansainvälinen atomienergiajärjestö on päätynyt useiden paikan päällä suoritettujen tarkastusten perusteella siihen johtopäätökseen, ettei Irakilla ole minkäänlaista kapasiteettia tuottaa ydinaseita, ja tämä asia on vahvistettu kolmen asiantuntijaryhmän laatimissa Irakia koskevissa raporteissa, kuten turvallisuusneuvoston antamassa päätöslauselmassa 1284 nykyisin täsmennetään.
Siksi pyydämme päätöslauselmassamme tämän kauppasaarron purkamista.
Tästä huolimatta Yhdysvaltain hallitus on kieltäytynyt purkamasta kauppasaartoa lopullisesti sen tekosyyn varjolla, että Irak ei ole noudattanut velvollisuuksiaan.
Toimittamatta pienintäkään todistetta Washington syyttää Irakia edelleen biologisten ja kemiallisten aseiden salaisesta valmistuksesta.
Vastatakseen tähän huoleen - joka ei ole asiantuntijoiden mukaan perusteltu - Ranska on ehdottanut turvallisuusneuvostolle, että kauppasaarron purkamiseen liitettäisiin aseistariisuntaa koskevien tarkastusten ja Irakin viennin valvonnan jatkaminen.
Washington on hylännyt myös tämän ehdotuksen ja aiheuttanut siten tilanteen, joka vahingoittaa ennen kaikkea Irakin kansaa, ei maan johtajia.
YK:n humanitaaristen toimistojen mukaan useat sadattuhannet irakilaiset, joiden joukossa on noin 500 000 lasta, ovat kuolleet ennenaikaisesti kauppasaarron seurauksena ruokatuotteiden, lääkkeiden ja asianmukaisten hoitojen puutteen takia.
Ensimmäistä kertaa kymmeneen vuoteen amerikkalainen neuvonantajien ja parlamentaarikkojen valtuuskunta julkaisi eilen 14. maaliskuuta palatessaan Irakin matkaltaan raportin, jossa se pyysi kauppasaarron purkamista humanitaarisista syistä.
Valtuuskunta toteaa, että "öljyä ruokaa vastaan" -ohjelma ei missään nimessä riitä täyttämään irakilaisten kiireellisiä fyysisiä tarpeita.
Ranskan entinen suurlähettiläs Eric Rouleau puhuu omalta osaltaan hidastetusta kansanmurhasta.
Päätöslauselmassamme pyydetään siten tämän tilanteen lopettamista.
Mutta ajattelemme myös, että tätä aihetta koskevaa keskustelua on laajennettava.
Siksi emme jätä tänään tätä päätöslauselmaa äänestettäväksi.
Näin dramaattisen kysymyksen osalta haluamme mieluummin ensiksi pyytää julkilausumaa komissiolta ja neuvostolta.
Ehdotamme siten tämän keskustelun lykkäämistä huhtikuuhun.
Pyrimme siten saamaan kaikkien niiden tuen, jotka haluavat lopettaa tämän epäinhimillisen kauppasaartoa koskevan käytännön antamatta, ja tätä asiaa on tarkennettava, avointa valtakirjaa Saddam Husseinin diktatoriselle hallinnolle.
Arvoisa puhemies, arvoisat kollegat, tilanne, jonka joudumme kohtaamaan, perustuu siihen, että Irakin hallitus ei suostu hyväksymään YK:n päätöslauselmaa 1284.
Asioiden nykytilassa Irakin hallitus ei suostu hyväksymään sitä, ja onkin pelättävissä, että kun YK:n valtuuskunta, jonka tehtävänä on valvoa joukkotuhoaseiden hävittämistä, anoo maahantuloviisumia, se evätään.
Ison-Britannian ja Yhdysvaltain hallitukset ovat jo tehneet selväksi, että vihamielisyyksien voidaan siinä tapauksessa odottaa pahenevan.
Voimme siis kuvitella, että muutaman kuukauden kuluttua seuraa voimakas sotilaallinen yhteenotto, eikä sellainen hiipivä sota, joka valitettavasti on meneillään nytkin - pommeja pudotetaan edelleen säännöllisesti - vaan muutaman viikon kuluttua seuraa yhteenotto, jossa pommitetaan joukkotuhoaseilla.
Meidän on mielestäni keskitettävä huomiomme siihen, että on mahdollista välttää näin tapahtumasta.
Olen vakuuttunut, että Irakin hallitus on valmis hyväksymään päätöslauselman 1284 - vahvistusta näkemykselleni olen saanut kontakteista maan korkeimman johdon kanssa - mutta se haluaa, että joitakin kohtia, jotka jo jollain lailla esiintyvät päätöslauselmassa, selvitetään eksplisiittisesti.
Se, minkä pitää tulla selväksi, on, että vientikielto lopetetaan YK:n valtuuskunnan suoritettua loppuun tehtävänsä, sitä ei siis ainoastaan keskeytetä, vaan se lopetetaan.
Kukaan ei vastaisuudessa lähde Irakiin tekemään jälleenrakennustyötä, jos vallitsee vain neljän kuukauden varmuus, jonka jälkeen vientikielto voitaisiin saattaa jälleen voimaan ilman uusia, pakottavia syitä.
Olemme yrittäneet saartaa Irakin ja pakottaa sen vaihtamaan johtonsa vientikiellon avulla. Emme ole onnistuneet siinä, vaikka olemme yrittäneet seitsemän ja puoli vuotta.
Sen sijaan, että vientikielto olisi saanut irakilaiset nousemaan hallitustaan vastaan, se on saanut heidät vihamielisiksi länsivaltoja kohtaan ja tukahduttanut heiltä kuitenkin kaiken toimintakyvyn.
Irakin johdon kannalta olisi uskoakseni suurempi riski palata kauppasuhteiden näkökulmasta siedettävämpään tilanteeseen, jossa ihmisillä voisi olla jotain vähäistäkin toivoa onnesta, kuin jatkaa vientikiellon tiellä, jolla ei tällä hetkellä pystytä kumoamaan Irakin johtoa, vaan ainoastaan aiheuttamaan vakavia, valtavia kärsimyksiä Irakin kansalle ja erityisesti lapsille.
Irak ei kuole nälkään.
Maassa ei ole ruokaongelmaa, vaan erittäin vakava terveysongelma: vesijohtoverkosto on hajoamispisteessä, viemäriverkosto on tuhottu, viemäri- ja talousvedet sekoittuvat vaarallisella tavalla ja aiheuttavat tarttuvia sairauksia, jotka nostavat lapsikuolleisuuden huippulukuihin.
Pulaa ei ole ainoastaan lääkkeistä, vaan maahan olisi ehdottomasti mentävä rakentamaan uudelleen vesijohtoverkosto, viemäriverkosto ja sähköpääkeskukset, ja siviiliväestön elinolot olisi palautettava ennalleen.
Meidän on päätöslauselmassamme mielestäni rauhoiteltava myös Israelin valtiota.
Ei saa unohtaa, että Irakilla ei ole ydinaseita eikä se näillä näkymin pysty sellaisia vastaisuudessakaan rakentamaan, mutta on myös selvää, että jos sen johdolla tai osalla siitä olisi näitä aseita, se myös käyttäisi niitä.
Meidän on niin ollen tehtävä selväksi Israelille, että Israelin valtion, Israelin valtion olemassaolo-oikeuden puolustaminen on politiikkamme kulmakivi.
Meidän on laadittava tasapuolinen päätöslauselma, jonka kaikki osapuolet voivat hyväksyä, mikäli haluamme välttää uhkaavan yhteenoton: eikä mitään kansaa kiihottavaa päätöslauselmaa, vaan poliittinen ehdotus, jossa maailmanrauhan puolustamisen johtava rooli on Euroopan unionilla, joka hoitaa vastuullisesti avaintehtävänsä tällä alueella.
Myönnän, arvoisa puhemies, että olen hyvin tyytymätön, ettei tästä esityksestä äänestetä tänään; jokainen kuluva hetki voi itse asiassa viedä meidät dramaattisesti kohti yhteenottoa, jonka haluamme välttää.
Jo edellisellä kierroksella pyysin, että asiasta keskusteltaisiin, ja olen ällistynyt, että on voinut kulua kuukausi ilman, että sosialistikumppanimme olisivat sopineet kanssamme esityksestä, josta sopiminen on täysin mahdollista, olemmehan samaa mieltä sen peruspiirteistä.
Otan kuitenkin huomioon myös sen, kuinka tärkeää on, että asiasta vallitsee mahdollisimman laaja yksimielisyys, jotta hallituksemme saisivat vankan ponnistuspohjan.
Kehotan kuitenkin toimimaan niin, ettei aikaa kulu hukkaan, koska en haluaisi, että jälleen kerran kävisi niin kuin joissakin aikaisemmissa tilanteissa, eli että sanomme sodan jo alettua sen, mikä olisi ollut välttämätöntä rauhan pelastamiseksi.
Hyvä jäsen Buttiglione, jos voin tiivistää sananne, ne vahvistavat ryhmänne nimissä tehdyn ilmoituksen, joka on tällä välin saapunut puhemiehistölle ja jossa esitetään, mikä on myös jäsen Naïrin tahdon mukaista, että tämä päätöslauselma vedettäisiin pois.
Keskustelu kuitenkin jatkuu riippumatta siitä, mitä tapahtuu seuraavassa istunnossa huhtikuussa, ja toivon, että se oli teidän molempien osoittaman poliittisen tahdon mukaista.
Keskustelu siis jatkuu ja päätöslauselmat vedetään pois.
Arvoisa puhemies, myös minä olen pahoillani siitä, että äänestystä ei toimiteta nyt.
Olen huolissani Irakin kansan ahdingosta, kuten muutkin puhujat.
Ei saisi koskaan unohtaa sitä, että Irakin kansan ahdingon on aiheuttanut sen oma hallitus.
Emme saa unohtaa sitä, että tämän vuoden tammikuussa parlamentti hyväksyi päätöslauselman, jossa pyydetään yhä Irakissa vangittuina olevien kuwaitilaisten sotavankien vapauttamista tai ainakin tietojen antamista heidän perheilleen ja Yhdistyneiden Kansakuntien päätöslauselmien noudattamista.
Näin ei ole tapahtunut ja meidän on oltava täysin yksiselitteisiä lähettäessämme viestin Irakiin ja tietenkin Kuwaitin kansalle, siitä, että me Euroopassa emme aio unohtaa emmekä sivuuttaa niiden ihmisten ahdinkoa, jotka ovat vielä laittomasti vangittuina Irakissa.
Haluamme tehdä tämän viestin mahdollisimman selväksi ja kuuluvaksi ja yksiselitteiseksi.
Arvoisa puhemies, YK:n sanktiot ovat tulleet joukkotuhon aseeksi, koska ne vaativat joka päivä ainakin 200 lapsen hengen.
Dennis Halliday, joka erosi humanitaarisen valtuuskunnan johtajan tehtävästään YK:n Irakissa protestina sanktioille, vahvistaa UNICEFin tilastot - 5 000- 6 000 lasta kuolee joka kuukausi sanktioiden suorana seurauksena.
Mary Robinson, YK:n ihmisoikeuksien ylikomissaari, on vastustanut sanktioita, jotka on määrätty vastoin kansainvälistä lakia, joka kieltää siviilien näännyttämisen nälkään sodankäyntimuotona.
Hän sanoo: "Kuinka voitte odottaa minun tuomitsevan ihmisoikeusrikkomukset Algeriassa, Kiinassa ja muualla kun Yhdistyneet Kansakunnat ovat itse vastuussa Irakin tilanteesta?"
YK:n taloudelliset sanktiot ovat evänneet Irakilta varaosat infrastruktuurin korjaamiseen, jolloin veden ja ilman välityksellä tarttuvat taudit riistäytyvät käsistä.
Lisäksi lääkintä- ja elintarvikeavun riittämättömyys on tehnyt kuolemantapaukset näiden parannettavien tautien yhteydessä epidemian luonteisiksi.
YK arvioi, että 5 000 - 6 000 lasta kuolee tarpeettomasti joka kuukausi näiden sanktioiden vuoksi, jopa YK:n ohjelman jälkeen, jossa ruokaa vaihdettiin öljyyn.
Sanktiot ovat säälimätön tappava voima, ja viattomat irakilaiset, jotka ovat jääneet vastakkaisten voimien väliin, maksavat hinnan.
Tämä ei voi jatkua.
Ison-Britannian televisiossa kaksi viikkoa sitten esitetty John Pilgerin dokumentti osoitti aivan selvästi, millainen tilanne on, eikä kukaan, jolla on hitunenkin ihmisystävällisyyttä, voi sivuuttaa tätä ahdinkoa eikä vainota niitä viattomia ihmisiä, joilla ei ole mitään sanavaltaa Saddam Husseiniin.
Tämä on naurettavaa: sotaa käydään äänettömiä lapsia vastaan pääasiassa siksi, että Yhdysvallat, ja itse asiassa myös britit tukevat tämänkaltaista epähumaanisuutta lähimmäistään vastaan.
Arvoisa puhemies, me käsittelemme muutaman minuutin ajan aluetta, joka sijaitsee kaukana Euroopasta ja on kuitenkin niin lähellä, koska kriisipesäkkeet voivat vaikuttaa nykymaailmassa koko maailmaan.
Meidän ensisijaisena tavoitteenamme on välttää uusi kriisi ja uusi sota Kashmirissa. Sillä loppujen lopuksi kyse olisi sotilaallisesta välienselvittelystä kahden kansan välillä, joilla on ydinaseita, jotka pyrkivät hankkimaan ydinaseita ja jotka ovat valmiita hankkimaan ydinaseita.
Mikä tahansa sitten pitääkin paikkansa yksittäisessä tapauksessa, meidän on joka tapauksessa vältettävä se pirun vaarallinen tilanne.
Ketään arvostelematta uskon, että molempien maiden, Intian ja Pakistanin, on toimittava äärimmäisen pidättyvästi.
Toisen yhä uudelleen tapahtuvien rajaloukkausten osalta ja toisen toistuvasti toteen näytetyn väestöryhmien syrjinnän, erityisesti muslimien Intiassa tapahtuvan syrjinnän osalta.
En haluaisi arvioida tai panna näitä asioita vaakakuppiin, mutta molemmissa tapauksissa vallitsee fanatismi, tässä tapauksessa uskontoon perustuva fanatismi ja äärisuuntaus, joiden vuoksi tämä kriisipesäke muuttuu toistuvasti vaaralliseksi.
Euroopan unionin on - ja me olemme puhuneet viime päivinä erittäin paljon ihmisoikeuksista, muukalaisvihasta ja syrjinnästä - puolustauduttava kaikkialla, omalla alallaan, laajentumiseen piiriin kuuluvissa maissa, mutta myös koko maailmassa kaikin sillä käytettävissä olevin keinoin ja erittäin pontevasti tätä äärisuuntausta vastaan.
Meidän on tuettava kaikkia olemassa olevia aloitteita.
Me emme kuulu niihin, jotka voivat tehdä aloitteita johtavassa asemassa.
Niitä ovat Yhdistyneet Kansakunnat ja varmaankin myös Yhdysvallat.
Mutta meidän tehtävämme on sanoa selvästi, että tämä konflikti on ratkaistava sen lietsomisen sijasta.
Arvoisa puhemies, pidän tässä mielessä tärkeänä, että myös Eurooppa korottaa äänensä ja vaatii molempia maita, Intiaa ja Pakistania, tekemään itse kaiken sen, minkä ne voivat tehdä, ja esittää silti molemmille sellaisen tarjouksen, että niiden pitäisi harkita, olisiko kansainvälinen apu välttämätöntä ja järkevää tämän konfliktin ratkaisemiseksi.
Me emme saa missään tapauksessa vaieta!
Arvoisa puhemies, olen iloinen siitä, että keskustelemme tästä päätöslauselmasta tänään, vaikka olisinkin toivonut, että päätöslauselma, josta keskustellaan, olisi ollut ELDR-ryhmän päätöslauselma.
Intia ja Pakistan ovat jatkaneet tätä konfliktia nyt yli 50 vuotta.
On ollut YK:n päätöslauselmia, joilla vaadittiin kansanäänestystä Kashmirin kansalle jo tuohon aikaan, eikä mitään ole vieläkään tapahtunut.
Nyt on vielä tärkeämpää löytää ratkaisu, koska sekä Intia että Pakistan ovat ydinasevaltioita.
Jos tuon rajan yli käydään toinen sota, se voi muuttua ydinsodaksi, eikä se olisi ongelma pelkästään Intialle eikä Kashmirille vaan meille kaikille.
Haluaisin nähdä joko Euroopan unionin tai Yhdysvaltojen toimivan rehellisenä välittäjänä ja yrittävän löytää ratkaisun tälle riidalle.
Tapahtui mitä tahansa, ihmisoikeusloukkausten on loputtava.
Saamme päivittäin raportteja raiskauksista, murhista, kidutuksista, ja monet sanovat: "Tämä on varmasti liioittelua".
Kun olin muutama vuosi sitten Azad Kashmirissa ja menin yhdelle pakolaisleirille, liikutuin vahvasti kuulemistani ensikäden kertomuksista.
Liikutuin vielä enemmän mennessäni telttaan, jossa naiset ja lapset olivat.
Menin yhden naisen luo, ja vaikka emme osanneet puhua toistemme kieltä, seisoimme ja halasimme toisiamme.
Tuo nainen itki sydäntä särkevästi.
Tuska oli melkein käsin kosketeltavaa, tunsin sen todella.
Hän ei näytellyt, hän ei teeskennellyt - kukaan ei mene pakolaisleirille huvin vuoksi.
He olivat siellä, koska heitä oli kidutettu, heitä oli kohdeltu kaltoin ja he olivat paossa.
Tämä ei ollut yksittäinen tapaus, ja tätä tapahtuu vielä tällä hetkelläkin.
Meidän on löydettävä ratkaisu.
Heidän on tultava neuvottelupöytään.
Arvoisa puhemies, olen erittäin tyytyväinen siihen, että voimme puhua tänään tästä miltei unohdetusta konfliktista, sillä konfliktia ei ole kuitenkaan unohdettu täysin, koska ihmiset, jotka ovat poliittisina pakolaisina omissa kaupungeissamme ja omilla asuinalueillamme, tulevat keskustelemaan tästä ongelmasta kanssamme.
Silloin häpeän suuresti havaitessani, kuinka vähän vaikutusta meillä suurena talousmahtina on politiikan alueella.
Siksi on hyvä asia, että puhumme tänään tästä konfliktista.
Ei olisi kuitenkaan hyvä käsitellä asiaa vain konfliktina Pakistanin ja Intian välisistä vaikutuspiireistä, jollaisena nämä maat sen näkevät.
Tällöin ei useinkaan ajatella ihmisiä, jotka asuvat alueella.
Yhdistyneet Kansakunnat on esittänyt päätöslauselmissaan vuosilta 1948 ja 1949, että Kashmirin ja Jammun kohtalosta pitäisi päättää kansainvälisen valvonnan alla suoritetussa kansanäänestyksessä.
Niin pitkälle ei kuitenkaan ole päästy. Intian ja Pakistanin piti hoitaa asia itse, mutta siitä syntyi vain loputon määrä pieniä konflikteja, jotka kuten edelliset puhujat oikeutetusti korostivat muuttuivat luonteeltaan uhkaavammiksi sen jälkeen kun kummastakin maasta tuli ydinasevalta.
Se on nähtävästi saanut maailman uudelleen hereille.
Olen vakuuttunut siitä, että kansainvälinen välitys on toivottavaa ja välttämätöntä.
Siksi kannatan sitä, mitä Kofi Annan sanoi asiasta, mutta toivon, että kyseisten kansojen itsemääräämisoikeutta kunnioitetaan siinä yhteydessä.
Arvoisa puhemies, yli vuosi sitten helmikuussa 1999 oli toivoa Intian ja Pakistanin välisistä uusista suhteista.
Lahoren julistuksessa molempien maiden pääministerit vahvistivat päättäväisyytensä täyttää vuoden 1972 Simla-sopimus.
Touko-heinäkuussa 1999 tapahtuneen Kargilia koskevan yhteenoton myötä Lahore-prosessi valitettavasti pysähtyi.
Viimeisin kehitys Kashmirissa on huolestuttava.
Me tuomitsemme jatkuvat ihmisoikeusloukkaukset, uskonnollisen fanaattisuuden, sabotaasit ja terrorismin.
Sen syynä on niiden kapinallisten toiminta, jotka operoivat Pakistanin puolelta, valvontalinjasta käsin, ja hyökkäävät järjestelmällisesti myös puolustuskyvyttömien siviilien kimppuun.
Intia on syyttänyt Pakistanin hallitusta ja Islamabadia toistuvasti sissien tukemisesta teknisen ja sotilaallisen taitotiedon muodossa.
Rajan ylitykset on estettävä myös silloin, kun alue on 700 km pitkä ja näkyvyys huono.
Alueen poliittista ja sotilaallista tilannetta on vakautettava edelleen, jotta kahdenvälisille keskusteluille luodaan otollinen ilmapiiri.
Intian hallitus on jo ilmoittanut olevansa valmis aloittamaan neuvottelut uudelleen. Ehtona on, että aselepolinjaa valvotaan tiukasti ja fundamentalistiset pyrkimykset tukahdutetaan.
Kun Yhdysvaltojen presidentti Clinton - James Elles viittasikin siihen - vierailee Etelä-Aasiassa maaliskuun lopussa, ja kun me matkustamme huhtikuussa Intiaan Euroopan parlamentin Etelä-Aasian alueellisen yhteisön liiton (SAARC) valtuuskuntana, Kashmir kuuluu asialistan kärkipäähän.
Meidän on pyrittävä saavuttamaan lähentymistä molempien naapurivaltioiden, islamin leimaaman Pakistanin ja monikansallisen Intian välillä.
Myös komission jäsen Pattenin ja korkean edustaja Javier Solanan vastuulla on, että Euroopan unionilla on mahdollisuus profiloitua menestyksellisenä kansainvälisenä välittäjänä konfliktitilanteissa.
.
(EN) Ensiksi Perun presidentin vaaleista. Perun viranomaiset pyysivät sekä EU:n puheenjohtajavaltiota että komissiota lähettämään tarkkailijoita vaaleihin.
Komission ja jäsenvaltioiden välisessä konsultoinnissa tultiin siihen tulokseen, että tilanne ei oikeuta EU:n täyden tarkkailutehtävän järjestämistä ja käyttöönottoa.
Jotkut jäsenvaltiot ilmoittivat kuitenkin lähettävänsä tarkkailijoita kahdenväliseltä pohjalta, mukaan lukien joissain tapauksissa kansallisten parlamenttiensa edustajia.
Ne tukevat myös Amerikan maiden järjestön tarkkailijoiden tehtävää, jota johtaa Guatemalan entinen ulkoministeri Eduardo Stein.
Tsetsenian ihmisoikeustilanteesta minulla on seuraavat kommentit: komissio on myös syvästi huolissaan ihmisoikeusrikkomusten todisteiden määrän kasvusta Tsetseniassa.
Haluamme Venäjän noudattavan ETYJ/Euroopan neuvoston sitoumuksiaan ja pyrkivän poliittiseen ratkaisuun, sallivan riippumattomat raportoituja ihmisoikeusrikkomuksia koskevat tutkimukset, parantavan ilmapiiriä riippumattoman lehdistön toiminnalle sekä käsittelevän humanitaaristen toimijoiden oikeutettuja pyyntöjä.
Nämä asiat myös mainitaan teidän päätöslauselmassanne.
Juuri näistä asioista keskustelin erittäin suoraan Venäjän hallituksen kanssa helmikuun alussa alueelle tekemäni vierailun aikana.
Komissio toisti tämä viestin myös ulkoministeri Ivanovin kautta maaliskuun 2. päivänä pidetyssä ministeritroikassa aikana, jolloin jätimme hänelle joukon konkreettisia ehdotuksia, mukaan lukien ECHOn arviointitehtävät Tsetseniaan, kansalaisjärjestöjen pääsy ja perusvaatimukset, EU:n diplomaattien vierailut alueelle ennen presidentin vaaleja raportoimaan siviilien oloista, humanitaarisesta tilanteesta, väitetyistä ihmisoikeusrikkomuksista ja tutkimuksista.
Odotamme edelleen Venäjän viranomaisten vastausta näihin konkreettisiin ehdotuksiin.
Tiedotusvälineiden tilanteesta Serbiassa: viranomaisten Studio B:tä vastaan viime viikolla tekemät toimet ovat täysin mahdottomia hyväksyä ja valitamme niitä.
Riippumattomiin tiedotusvälineisiin kohdistuvat paineet osoittavat selvästi juuri sen, kuinka tärkeitä ne ovat.
Euroopan komissio on ponnistellut suuresti tukeakseen Serbian riippumatonta mediaa.
Joulukuussa 1999 hyväksyimme 3,3 miljoonan euron suuruisen tukiohjelman.
Olemme asettaneet syrjään hätärahoituksen, jolla voimme tarjota varuste- ja toiminnan jatkamisvaroja näille tiedotusvälineille, mukaan lukien sellaisille televisioasemille kuin Studio B. Komissio osoittaa uutta henkilöstöä tiedotusvälinehankkeiden toteuttamiseen, ja lisäksi sopimuksia edunsaajien kanssa on yhdenmukaistettu, jotta voisimme nopeuttaa apurahojen myöntämisprosessia.
Satelliittivarusteita jaetaan alueen halki Kroatiaan, Bosniaan ja Hertsegovinaan sekä Makedoniaan.
Euroopan komission Eurooppa satelliitin kautta -palvelu jatkaa tukeaan antamalla aikaa palvelustaan Serbian riippumattomille TV-asemille tiedon lähettämiseen niin, että ne saavuttavat loput alueesta, ja kannustaa ohjelmien vaihtoa.
Irakista minulla on seuraavat kommentit: komissio on huolissaan Irakin yksipuolisesta päätöksestä vastustaa YK:n turvallisuusneuvoston päätöslauselmaa 1284 ja siitä seurannutta uuden seurantavälineen UNMOVICin toiminnan ja sanktio-ohjelman helpottumisen viivästymistä.
Tämä vain pitkittää Irakin kriisiä.
Ruoan vaihtokauppa öljyyn on edelleen paras lyhyen aikavälin vaihtoehto Irakin kansan kärsimysten lievittämiseksi.
Pitkällä aikavälillä Irakin taloudellista ja sosiaalista tilannetta voidaan parantaa ainoastaan lisääntyvällä taloudellisella toimeliaisuudella, jota voidaan stimuloida poistamalla sanktiot.
On pyrittävä tapoihin, joilla Irakin hallitus saadaan mukaan vuoropuheluun, joka koskee YK:n turvallisuusneuvoston päätöksien toteuttamista, joka voisi johtaa sanktioiden vaiheittaiseen helpottamiseen.
Tehkäämme kuitenkin selväksi se, että avain sanktioiden poistamiseen on Irakilla.
Komissio on vuoden 1991 Persianlahden sodan jälkeen ollut Irakille suunnatun humanitaarisen avun suurin lahjoittaja, yli 242 miljoonan euron summalla.
8,6 miljoonaa euroa lisää on varattu ECHOn vuoden 2 000 talousarviossa.
Komissio on kuitenkin huolissaan Irakin kansalaisjärjestöjen toiminnalle määräämistä rajoituksista, jotka voivat vaarantaa ECHOn rahoittamien humanitaarisen avun ohjelmien toteuttamisen Irakissa.
Arvoisa puhemies, lopuksi Jammun ja Kashmirin tilanteesta: komissio pitää myönteisenä Euroopan parlamentin Kashmirin konfliktia koskevaa syvää huolta, joka näkyy eri päätöslauselmaluonnoksissa.
Kansainvälisen yhteisön huoli alueesta on oikeutettu, erityisesti koska kummallakin osapuolella on ydinaseita ja koska niiden välinen vuoropuhelu on tässä vaiheessa käytännössä kokonaan loppunut.
Juuri tämän umpikujan ja siihen liittyvien suurten riskien vuoksi kolmansien osapuolten on hyväksyttävä tasapainoinen lähestymistapa.
Kolmansien osapuolten on kehotettava kumpaakin osapuolta vähentämään asteittain sotilaallisia yhteenottoja suunnitelmallisella tavalla ja aloittaa uudelleen kattava vuoropuhelu, jonka tarkoituksena on aloittaa uudelleen Lahoren rauhanprosessi.
Pakistania on pyydettävä lopettamaan heidän puoleltaan valvontalinjaa tulevan puolisotilaallisen henkilöstön soluttaminen.
Intiaa on kannustettava etsimään ja tutkimaan kaikkia mahdollisuuksia löytää sisäisiä poliittisia ratkaisuja Jammun ja Kashmirin kansan odotuksiin vastaamiseksi ja laajennetun itsemääräämisoikeuden mahdollisuuden ottamiseksi huomioon, kuten sen perustuslakiin on kirjoitettu.
Komissio uskoo, että asiaa koskevassa kannassa on otettava tilanteen tämänhetkinen herkkyys huomioon, erityisesti kun otetaan huomioon tuleva EU:n huippukokous Intian kanssa, jossa Kashmirista varmasti keskustellaan.
Paljon kiitoksia, komission jäsen Nielson.
Keskustelu on päättynyt.
Äänestys toimitetaan tänään klo 17.30 lukuun ottamatta Irakin tilannetta, kuten sovittiin.
Järjestäytyneen rikollisuuden torjunta
Esityslistalla on seuraavana yhteiskeskustelu seuraavista päätöslauselmaesityksistä:
B5-0248/2000 Di Lello Finuoli, Manisco ja Papayannakis GUE/NGL-ryhmän puolesta salakuljetukseen liittyvästä rikollisuudesta Italian Pugliassa,
B5-0259/2000 Procacci, ELDR-ryhmän puolesta Kaakkois-Euroopasta peräisin olevan järjestäytyneen rikollisuuden torjumisesta,
B5-0267/2000 Lavarra ja muut PSE-ryhmän puolesta järjestäytyneestä rikollisuudesta,
B5-0274/2000 Frassoni ja muut Verts/ALE-ryhmän puolesta Puglian (Italia) salakuljetukseen liittyvän rikollisuuden aiheuttamasta hätätilanteesta,
B5-0277/2000 Le Pen ja muut riippumattomien jäsenten teknisen ryhmän - sekaryhmän puolesta järjestäytyneestä rikollisuudesta,
B5-0284/2000 Fitto ja muut PPE-ryhmän puolesta järjestäytyneen rikollisuuden torjunnasta.
Arvoisa puhemies, haluaisin kannattaa huomattavan monen parlamentin jäsenen esittämää ja useimpien parlamentin ryhmien kannattamaa yhteistä päätöslauselmaesitystä voimakkaan vetoomuksen esittämiseksi jäsenvaltioille, jotta tiivistettäisiin ja ennen kaikkea tehostettaisiin järjestäytyneen rikollisuuden torjuntaa, sillä se ei ole keskittynyt ainoastaan savukkeiden salakuljetukseen, vaan myös huumekauppaan, asekauppaan, ja mikä pahinta, ihmiskauppaan.
Italialaiset tuntevat hyvin ne vaikeudet, joita seuraa, kun joudutaan tekemisiin järjestäytyneen rikollisuuden kanssa.
Tiedämme, että järjestäytynyt rikollisuus todellisuudessa saa näistä rikollisuuden muodoista, jotka voivat joskus - kuten tässä savukkeiden tapauksessa - vaikuttaa näennäisesti, mutta vain näennäisesti, melko harmittomiltakin, ne välineet, joilla se sitten tekee tyhjiksi kaikki mahdolliset väliintulot.
Euroopan unionilla on olennaisen tärkeä tehtävä näiden uusien alueiden kehittämisessä - joista monilla on sitä paitsi näköpiirissä liittyminen yhteisöön - mutta kaikki uhrauksemme jäisivät todennäköisesti turhiksi, jos emme pystyisi torjumaan tätä järjestäytynyttä rikollisuutta, joka muussa tapauksessa hyötyy eniten näistä uhrauksista.
Euroopan yhteisön käyttöön asettamilla keinoilla ja voimavaroilla ei tulevaisuudessa ruokita kansakuntien tervettä ruumista, vaan ne päätyvät päinvastoin vahvistamaan järjestäytyneen rikollisuuden syöpäkasvainta entistä enemmän.
Sen vuoksi painotan päätöslauselmasta erästä hyvin myönteistä näkökohtaa eli sitä, jossa sanotaan, että yhteisön on valvottava kansakuntien taloudellista ja sosiaalista kehitystä, koska juuri sillä alueella saavutetaan suurimmat tulokset.
Arvoisa puhemies, hyvät kollegat, me emme käsittele järjestäytyneen rikollisuuden ongelmia Euroopan unionissa ensimmäistä kertaa. Siihen, että me käsittelemme sitä tänään ajankohtaiskeskustelussa, on konkreettinen syy: 24. helmikuuta Brindisissä tapahtunut kahden Guardia della Finanzan virkailijan murha on jälleen kerran kuin salaman iskusta tehnyt selväksi, millaisessa vaarassa ovat ne jäsenvaltioiden turvallisuudesta vastaavissa elimissä työskentelevät kollegat, joiden on suojeltava Euroopan unionin ulkorajoja tai jotka työskentelevät alueilla, jotka ovat järjestäytyneen rikollisuuden toimintakenttiä, koska ne sijaitsevat Euroopan unionin ulkorajoilla.
Nämä poliisielinten virkamiehet eivät ole ansainneet vain meidän täyttä solidaarisuuttamme tai kunnioitustamme, vaan he ovat ansainneet ennen kaikkea sen, että me ymmärrämme vihdoinkin, asummepa sitten missä tahansa Euroopan unionin osassa, että Guardia della Finanzan virkailijat Pugliassa suojelevat esimerkiksi myös - sanon tämän saksalaisena parlamentin jäsenenä - minun maani kansalaisia ja aluetta.
Me täällä Euroopan parlamentissa olemme uskoakseni velkaa uhrien omaisille sen, että toteamme, että surmansa saaneiden kunnioittaminen ei ole vain Italian, vaan koko Euroopan asia.
Tämä on ensimmäinen asia, josta haluan pitää kiinni tässä yhteydessä.
Toinen on poliittinen vetoomus, johon me emme suhtaudu mielestäni riittävän vakavasti.
Me puhumme järjestäytyneen rikollisuuden tehokkaan torjumisen välttämättömyydestä ja pidämme aivan liian harvoin mielessä, että meidän itse luomamme eurooppalaiset sisämarkkinat ovat luoneet palveluiden, pääoman, tavaroiden ja henkilöiden vapaan liikkuvuuden myötä valtavan taloudellisen toiminnan vapaa-alueen, mutta että kaikkialla siellä, missä toimitaan vapaasti ja laillisesti, on mahdollista harjoittaa myös vapaata laitonta toimintaa.
Me olemme luoneet tämän valtavan laillisen talousalueen myötä myös valtavan laittoman talouden alueen. Salakuljetuksessa, ihmiskaupassa, luottokorttipetoksissa, huumekaupassa, prostituutiossa ja kaikissa mahdollisissa merkittävän rikollisuuden muodoissa on nykyään mahdollista toimia laaja-alaisesti koko Euroopassa.
Poliisin vastatoimet, joita tarvitaan Euroopan laajuisen rikollisuuden torjumiseksi, kuuluvat kuitenkin edelleen ensisijaisesti kansallisvaltioiden toimivaltaan.
Järjestäytyneen rikollisuuden torjumisen välineitä pannaan toimeen valtioiden välisellä tasolla.
Kotiseudullani Aachenin maakunnassa on Herzogenrath-niminen kaupunki.
Kadun toisella puolella on Alankomaat ja toisella Saksa, ja jos te teette pankkiryöstön Saksan puolella ja pääsette riittävän nopeasti Alankomaiden puolelle, teillä on ollut onnea, koska saksalaiset poliisit eivät saa seurata teitä sinne.
Tämä on käytännön esimerkki järjestäytyneen rikollisuuden torjunnan vaikeuksista ja korostaa rajat ylittävän, tai paremmin sanottuna, Euroopan laajuisen toiminnan välttämättömyyttä.
Haluan sanoa tällä, että Euroopan unioni tarvitsee Euroopan parlamentin valvomille eurooppalaisille poliisielimille omia operatiivisia toimivaltuuksia sellaisissa merkittävissä rikollisuuden muodoissa, joita voidaan torjua vain Euroopan laajuisesti.
Me olemme mielestäni velkaa niille, jotka joutuvat yhä leviävän järjestäytyneen rikollisuuden uhreiksi, sen, että luomme poliitikkoina neuvostossa, komissiossa ja parlamentissa ne välineet, joita tarvitaan järjestäytyneen rikollisuuden tehokasta torjumista varten.
Arvoisa puhemies, savukkeiden salakuljetuksella on ollut Italiassa kauan lähes romanttinen kaiku, etenkin sodan jälkeen neorealististen elokuvien ansiosta.
Siinä, mitä Pugliassa ja Etelä-Italiassa tapahtuu, ei kuitenkaan ole kerrassaan mitään romanttista, päinvastoin.
Kahden virkailijan traaginen kuolema ei ole vain Italian yleisen turvallisuuden ongelma, se on Euroopan tason ongelma: eikä Euroopankaan turvallisuusongelma, vaan myös ja ennen kaikkea ongelma, joka koskee suhteitamme Adrianmeren toisella puolella oleviin naapureihimme.
Euroopan unioni osallistuu olennaisella tavalla entisen Jugoslavian jälleenrakentamistyöhön.
Paikallisten viranomaisten toimet ja meidän sitoutumisemme auttamaan heitä toimimaan ovat ehdottoman ratkaisevia elementtejä rikollisjärjestöjen lyömiseksi ja niin ollen myös Euroopan kansalaisten turvallisuudeksi.
Tässä mielessä olemme pahoillamme, että kompromissipäätöslauselmassa ei ole haluttu asettaa kuten olimme ehdottaneet - uusien jälleenrakennusohjelmien ehdoksi entisen Jugoslavian hallitusten sitoutumisesta aktiiviseen järjestäytyneen rikollisuuden vastaiseen taisteluun.
Toivomme sitä vastoin, että neuvosto ja komissio pystyisivät ponnistuksillaan taivuttamaan nämä hallitukset ja että näiden kahden toimielimen osallistuminen 19. ja 20. toukokuuta pidettävään konferenssiin voisi olla alkuna tehokkaalle toiminnalle tässä mielessä.
Arvoisa puhemies, viime vuonna Tampereella kokoontuneessa ylimääräisessä Eurooppa-neuvostossa huomioitiin jo se äärimmäisen vaikea tilanne, jossa jotkut Euroopan alueet ovat, ja päätettiin pitää 19. ja 20. ensi toukokuuta konferenssi, jonka aiheena on juuri tämän alueen turvallisuus ja kehitys.
Eurooppa yrittää parastaikaa laajentaa omia rajojaan, pohtii oikeuteen, turvallisuuteen ja vapauteen perustuvaa aluetta.
Adrianmeri on yksi raja, Joonianmeri toinen.
Jos aiomme piitata Euroopan unionin laajentumisprosesseista, meidän on vakuutettava unionin kansalaisille, omien maidemme kansalaisille ja kyseisten seutujen asukkaille, että sanoissamme ei ole kyse poliittisista hankkeista, vaan todellisista hankkeista, jotka perustuvat todellisuuteen, ja että puhuessamme oikeudesta ja turvallisuudesta annamme heille välineitä, tilanteita ja järjestelmiä, jotta he tuntisivat olonsa turvalliseksi.
Olemme jo maksaneet liian monilla kuolleilla: liian monet siviilit ovat menettäneet henkensä tämäntyyppisissä iskuissa, joita tapahtuu Pugliassa; olemme maksaneet liian monilla virkavallan edustajilla.
Meidän on ottaen huomioon, että on solmittu muun muassa vakaussopimus puututtava asioihin konkreettisella tavalla osoittaaksemme, että laajentamalla Euroopan unionia laajennamme myös ihmisten turvallisuutta.
Arvoisa puhemies, tämän aiheen kohdalla rinnassani sykkii kaksi sydäntä.
Toisaalta on jo tietysti niin, ja minä olin itälaajentumista ja sisäistä turvallisuutta koskevan mietinnön esittelijä, että meidän on huolehdittava korkeista turvallisuusnormeista samalla tavalla kuin itse EU:ssa ehdokasvaltioiden lisäksi tietysti myös kaikissa Euroopan maissa.
Me tarvitsemme sisäisen turvallisuuden koko Euroopan käsittävän järjestelmän, ja tässä yhteydessä on kannettava erityistä huolta tietysti Balkanista, koska olemme ottaneet kantaaksemme erityisen vastuun Kosovossa ja sen lähialueilla.
Meidän on kuitenkin toisaalta pidettävä varamme, että emme luokittele tiettyjä kansoja tietyllä tavalla.
Me vastustamme siksi yhteisen päätöslauselmaesityksen kohtaa 4, jossa mainitaan Montenegro.
Tietysti myös Montenegrolla on ongelmia sisäisen turvallisuuden kanssa, kuten muuten myös meillä EU:ssa.
Montenegro on kuitenkin tällä hetkellä suuressa vaarassa, ja te olette kuulleet, että Miloeviæ on nyt aloittanut jälleen sotilaalliset toimet Montenegroa vastaan, kuten NATO kertoi eilen aivan virallisesti.
Tältä osin meidän on pidettävä varamme, että emme esitä sitä kohtaan mitään syytöksiä.
Siksi: solidaarinen järjestäytyneen rikollisuuden torjunta kyllä, mutta mielellään ei mitään erityistä Montenegron vastaista kohtaa, vaan tukea Montenegrolle sen vaikealla tiellä kohti suurempaa vapautta.
Arvoisa puhemies, pidän hyvin tärkeänä yksimielisyyttä, joka parlamentissa on saavutettu järjestäytyneen rikollisuuden vastaista aloitteesta, erityisesti koska on ymmärretty siitä ryhmästä alkaen, jonka puolesta puhun että Brindisin järkyttävä tapaus ei ole Puglian maakuntaan rajoittuva ilmiö, vaan vetoaa niihin arvoihin, periaatteisiin ja tavoitteisiin, jotka ovat uuden eurooppalaisen politiikan perusosa; se vetoaa myös unionin kansalaisten oikeus- ja turvallisuusongelmaan.
Parlamentin ja unionin toimielinten on omaksuttava tämä näkökulma, jotta ne voisivat vastata järkevällä tavalla rikollisuuden kansalaisissa aikaansaamiin pelon ja epävarmuuden tunteisiin ja torjua rikollisuuden kaikissa muodoissaan: raa' an väkivallan, jossa ei epäröidä surmata virkavallan edustajia ja aseettomia ihmisiä, ja varsinaisen ylikansallisen rikollisuuden, taloudellisen ja rahoitustoimintaan liittyvän rikollisuuden.
Mitä tulee eri maiden rikollisryhmien välisiin yhteyksiin ja yhä suurempaan maantieteelliseen alueeseen, on välttämättä löydettävä ylikansallinen vastaus.
Turvallisuusteema kuuluu sitä paitsi Amsterdamin sopimuksen tavoitteisiin, ja se sai huomiota myös Eurooppa-neuvostossa syksyllä 1999 Tampereella.
Toivomme, että tehtäisiin sellaisia konkreettisia päätöksiä kuten ne, joita esitettiin Tampereella, yhteisten tutkintaryhmien, eurooppalaisen poliisiakatemian ja todellisen Eurojusin kaltaisen eurooppalaisen oikeuselimen luomiseksi.
Tätä tietä meidän on edettävä ja otettava huomioon unionin ja Balkanin maiden suhteissa kyseisten maiden rikollisuuden vastainen taistelu.
Sallittakoon minun lopuksi esittää osanottoni uhrien perheiden suruun, ilmaista täällä parlamentissa solidaarisuuteni ja antaa tunnustusta siitä korkeasta velvollisuudentunnosta, jota nämä kaksi virkailijaa osoittivat tuona traagisena helmikuun 24. päivänä.
. (EN) Komissio on tutkinut kiinnostuneena päätöslauselmaa, joka koskee useissa Kaakkois-Euroopan maissa toimivien rikollisjärjestöjen laittoman toiminnan aiheuttamaa uhkaa.
Jaamme tämän päätöslauselmassa ilmaistun huolen vakaussopimukseen liittyvien jälleenrakennus- ja kehityspyrkimysten vaarantumisesta, jonka on aiheuttanut kansainväliset rikollisverkostot, jotka toimivat pääasiassa ihmiskaupan, huume- ja asekaupan alalla sekä tavaroiden salakuljetuksessa.
Suurella osalla tätä rikollista toimintaa on selvästi vakavat kielteiset vaikutukset yhteisöön ja sen jäsenvaltioihin.
Kuten tiedätte, Eurooppa-neuvosto on osoittanut vahvaa vakaumusta järjestäytyneen rikollisuuden torjunnassa ja se on ilmaissut yhtenäisen ja koordinoidun lähestymistavan tarpeen hyväksymällä kesäkuussa 1997 toimintaohjelman järjestäytyneen rikollisuuden torjumiseksi.
Vaikka monien toimien tavoitteena on kannustaa yhteistyötä 15 jäsenvaltion välillä, ohjelmassa ei unohdeta tarvetta kehittää laajempia kansainvälisiä yhteistyömuotoja.
Konkreettinen tulos on ollut neuvoston vuoden 1998 johtopäätös liittymistä edeltävässä sopimuksessa yhteistyöstä rikollisuuden torjumiseksi ehdokasvaltioiden kanssa.
Päätöslauselmassa esiin tulleesta, Balkanin tilannetta koskevasta erityiskysymyksestä komissio on samaa mieltä siitä, että järjestäytynyt rikollisuus uhkaa laajamittaisesti kasvaa, jollei yhtenäistä koordinoitua toimintaa saada aloitettua tällä alueella yhdistämällä eri lahjoittajat sekä kansainväliset ja alueelliset toimijat.
Komissio katsoo, että jäsenvaltioilla on keskeinen rooli, kun ne tarjoavat asiantuntemustaan ja ihmisvoimavarojaan tukiessaan erikoishankkeita erilaisten rikollisten toimien torjunnassa Balkanin alueella, mukaan lukien korruption torjunta.
Komissio katsoo, että se voi todistaa ja tarjota hyödyllisen panoksen vakuussopimukseen yhdistämällä jäsenvaltioiden asiantuntemuksen ja yhteisön varat, jotta voitaisiin perustaa hyvin kohdistettuja rikostentorjuntahankkeita ja toimia.
Tältä osin komissio on myös valmis toimimaan koordinaattorina ja kuulemaan usein vakuussopimuksen erityiskoordinaattoria.
Lisäksi minun on korostettava sitä, että komissio valmistelee ehdotusta uudeksi erityiseksi rahoitusvälineeksi, joka tarjoaa maailmanlaajuisen oikeusperustan yhteisön avulle koko alueelle.
Virallinen ehdotus esitetään neuvostolle tämän kuun loppuun mennessä ja toivomme, että uusi asetus tulee voimaan mahdollisimman pian, toivottavasti heti kesätauon jälkeen.
Komissio on edelleen vakuuttunut siitä, että kaikkien välttämättömien toimien tekeminen on keskeisen tärkeää tehokkaan toiminnan tukemiseksi järjestäytyneen rikollisuuden torjunnassa ja se on päättänyt jatkaa oikeus- ja sisäasioiden alueen alueellisten hankkeiden kehittämistä tässä uudessa kehyksessä.
Lisäksi komissio on jo siinä asemassa, että se voi ilmoittaa, että alueellisten ohjelmien avustusvaroja vuodelle 2000, noin 2 miljoonaa euroa, on varattu hankkeille oikeus- ja sisä-asioiden alueella.
Lisäksi mitä tulee tiettyjen tavaroiden kauppaan kuten savukkeiden salakuljetukseen, ja koska tämä kauppa vaikuttaa myös yhteisön alueeseen ja sen taloudellisiin etuihin, OLAF on perustanut monien eri tieteenalojen ja monien kansallisuuksien välisiä työryhmiä.
Nämä ryhmät toimivat sellaisen järjestäytyneen rikollisuuden torjunnassa, jonka ylikansallinen ulottuvuus on osoitettu monissa eri yhteyksissä.
Ne on perustettu tarjoamaan tukea ja toimintaan liittyvää apua, joka keskittyy sen niitä sektoreita ja tuotteita koskeviin tutkimuksiin, jotka ovat kaikkein alttiimpia petoksille, kuten savukkeet.
Näiden työryhmien toiminnan viime vuosina kirjatut tulokset ovat erityiset merkittäviä.
Esimerkiksi vuonna 1996 savukkeiden salakuljetus, pääasiassa passitusmenettelyssä, oli kokonaisarvoltaan 800 miljoonaa ecua.
Tällä alueella paljastuneiden petosten kokonaisvaikutus vuonna 1997 arvioitiin 1,6 miljoonaksi ecuksi, johon kuuluu yhteisön omat varat ja kansalliset verotulot.
Savukkeiden salakuljetukseen liittyvien tutkimusten määrä kasvoi vuonna 1998, vaikka taloudellinen vaikutus oli pienempi kuin aikaisempina vuosina.
Tämä selittyy laajojen kansainvälisten tutkimusten jatkumisella ja menestyksellä Andorrasta tulevan savukkeiden salakuljetuksen ja Espanjan mustan pörssin torjunnassa.
Kaiken kaikkiaan otamme nämä yhteisöön kohdistuvat uhat erittäin vakavasti ja työskentelemme edelleen voimakkaasti niiden torjumiseksi.
Paljon kiitoksia, komission jäsen Nielson.
Keskustelu on päättynyt.
Äänestys toimitetaan tänään klo 17.30.
CITES
Esityslistalla on seuraavana yhteiskeskustelu seuraavista päätöslauselmaesityksistä:
B5-0243/2000 Maij-Weggen ja Bowis PPE-ryhmän puolesta villieläimistön ja -kasviston uhanalaisten lajien kansainvälistä kauppaa koskevasta yleissopimuksesta(CITES),
B5-0249/2000 Sjöstedt ja muut GUE/NGL-ryhmän puolesta villieläimistön ja -kasviston uhanalaisten lajien kansainvälistä kauppaa koskevasta yleissopimuksesta (CITES),
B5-0260/2000 Davies ja muut ELDR-ryhmän puolesta villieläimistön ja -kasviston uhanalaisten lajien kansainvälistä kauppaa koskevasta yleissopimuksesta(CITES),
B5-0269/2000 Roth-Behrendt PSE-ryhmän puolesta villieläimistön ja -kasviston uhanalaisten lajien kansainvälistä kauppaa koskevasta yleissopimuksesta(CITES),
B5-0275/2000 De Roo ja Isler Béguin V/ALE-ryhmän puolesta villieläimistön ja -kasviston uhanalaisten lajien kansainvälistä kauppaa koskevasta yleissopimuksesta (CITES).
Arvoisa puhemies, hyvät kollegat, ensiksi haluaisin pyytää anteeksi tämän päätöslauselman esittäjän Maij-Weggenin puolesta.
Hänen piti poistua aikaisemmin suvussa sattuneen kuolemantapauksen ja hautajaisten vuoksi.
Parlamentissa ei puhuta ensimmäistä kertaa CITES-sopimuksesta.
Tämän 148 maan allekirjoittaman sopimuksen avulla on pelastettu vuosien mittaan monia kasveja ja eläimiä, joita uhkaa sukupuuttoon kuoleminen.
Näin on tapahtunut usein ympäristö- ja eläinsuojelujärjestöjen tiukkojen toimien seurauksena, jotka Euroopan parlamentti, kansalliset parlamentit ja myös esimerkiksi Yhdysvaltain kongressi ovat hyväksyneet useita kertoja.
Myös tällä hetkellä on olemassa vaara, että Nairobin CITES-kokouksessa tehdään taas vääriä päätöksiä ja me ryhdymme jälleen toimiin estääksemme sen.
Haluan keskittyä tässä puheenvuorossa kolmeen uhkaan.
Ensimmäinen on se, että joukko eteläisen Afrikan maita on ehdottanut afrikkalaisen norsun palauttamista liitteestä I liitteeseen II, mikä merkitsee sitä, että valvottu metsästys sallittaisiin.
Nuo maat haluavat saada yhdessä runsaat 50 tonnia norsunluuta.
Vetoamme komissioon ja jäsenvaltioihin, että ne eivät suostuisi siihen.
Laittomasti metsästetyn norsunluun lista on jo nyt niin pitkä, että laillinen metsästys voi vain pahentaa ongelmaa ja näin on vaikka afrikkalainen norsupopulaatio on pienentynyt 20 vuodessa 1,3 miljoonasta 625 000 eläimeen. Näin on saavutettu kriittinen raja, kuten tiedetään.
Toinen uhka, josta haluan puhua, on Norjan ja Japanin ehdotus laillistaa uudelleen lahtivalaan metsästys Pohjois-Atlantilla ja Tyynen meren eteläosassa.
Vastustamme tätäkin, vaikka vain siksi, että molemmat valtiot metsästävät kuitenkin näitä kauniita eläimiä.
Näin huonosta käytöksestä vain palkittaisiin.
Lisäksi lahtivalas on uhanalainen laji ja on parempi noudattaa sopimusta kaikkien valaiden suojelusta.
Lopuksi kolmas esimerkki, Kuuba on pyytänyt merikilpikonnan siirtämistä taas liitteeseen II.
Se on seurausta tyypillisestä eristäytyneestä suhtautumisesta eläimeen, jota uhkaa yleinen sukupuuttoon kuoleminen.
Koska tämä laji munii ennen kaikkea Kuubassa, siellä ajatellaan, että eläimiä on enemmän kuin tarpeeksi ja nyt halutaan metsästää 500 tällaista kilpikonnaa vuodessa ja te tiedätte, mitä varten: kalliisiin ravintoloihin ja kilpien myymiseksi Japaniin.
Tässä olisi erinomaiset syyt jatkaa laitonta metsästystä.
Kuuban pitäisi hävetä tätä esitystä ja lisäksi Kuuban esitys on ristiriidassa maan itsensä edustaman ideologian kanssa, jota muuten en itsekään tue.
Tässä oli lyhyesti kolme esimerkkiä niistä Nairobin esityksistä, jotka aiheuttavat meille suuria huolia.
Pyydämme komissiota ja jäsenvaltioita olemaan tukematta tällaisia esityksiä ja säilyttämään CITES-sopimuksen nykyisessä muodossaan.
Älkäämme aloittako tätä vuosituhatta huonoissa merkeissä vaan aloittakaamme se hyvissä merkeissä ja huolehtikaamme siitä, että uhanalaisten kasvien ja eläinten määrä ei lisäänny.
Arvoisa puhemies, kuten edellinen puhuja sanoi, tämä päätöslauselma on osoitettu CITES-yleissopimuksen osapuolille, jotka kokoontuvat huhtikuussa Nairobissa.
Tarkoituksenamme on yrittää suojella uudelleen uhanalaisiksi joutuneita lajeja; kuten esimerkiksi muurahaiskäpyä, Kongon gorilloja, elefantteja norsunluun myynnin takia ja muita päätöslauselmassa mainittuja lajeja.
Viittaan lyhyesti kolmeen välttämättömään toimeen, joihin Nairobissa olisi ryhdyttävä tulevien päivien aikana.
Ensimmäinen on tiedottaminen ja yleisön, ostajien ja myyjien tietoisuuden lisääminen.
Toiseksi sanktiojärjestelmät niitä varten, jotka eivät ole vielä ottaneet käyttöön niitä lainsäädäntötoimia, joilla estetään rankaisemattomuuden jatkuminen, erityisesti salametsästäjien osalta.
Kolmanneksi yhteistyö kehitysmaiden kanssa, joiden maaseutualueilla ei toisinaan ole muita vaihtoehtoja hengissä pysymiseksi kuin käydä kauppaa uhanalaisilla lajeilla.
Arvoisa puhemies, uhanalaisten eläin- ja kasvilajien suojelu on muutakin kuin luonnon rikkauden säilyttämistä.
On kyse taistelusta sivistyksen ja barbarismin välillä.
Luonnon monimuotoisuuden säilyttäminen merkitsee enemmän kuin vain tiettyjen eläinlajien, kuten norsujen ja valaiden, sukupuuttoon kuolemisen ehkäisemistä, vaikka se onkin tärkeää.
Koska eläimet eivät voi itse puolustaa itseään, meidän on puolustettava niitä, eikä vain kotimaassamme vaan kaikkialla.
Se merkitsee esimerkiksi sitä, että trooppisten eläinten kansainvälistä kuljetusta on säänneltävä.
Sekä laillisen että laittoman kuljetuksen yhteydessä esiintyy yhä hirvittäviä epäkohtia.
Köyhyys ei ole ainoa syy liialliseen hyödyntämiseen ja väärinkäyttöön.
Kyse on usein armottomien kauppiaiden rikastumisesta.
Suuri määrä eläimiä joutuu kaiken lisäksi luonnonkatastrofien ja ennen kaikkea myös sotien uhreiksi Afrikassa, ilman, että sitä edes huomataan.
Eläimet eivät ole missään tapauksessa merkittävä osapuoli.
Sivistykseen sisältyy suuremman huomion kiinnittäminen niiden eläimelliseen kohtaloon.
Arvoisa puhemies, viimekertaisen CITES-konferenssin yhteydessä Euroopan parlamentti hyväksyi miltei yksimielisesti päätöslauselman parhaan mahdollisen suojelun antamisesta afrikkalaiselle norsulle.
IUCN:n mukaan afrikkalainen norsu on yhä uhanalainen eläinlaji.
Euroopan unionin valtioiden 14 ministeriä pidättäytyi tuolloin pelkurimaisesti äänestyksestä, jolloin norsujen ampuminen Afrikassa tuli lailliseksi.
Vain Alankomaiden ministeri äänesti tuolloin norsun elämän puolesta.
Ensi kuussa, 10.-20. huhtikuuta, norsun kohtalo on uudelleen esillä kansainvälisen yhteisön esityslistalla.
Konferenssin isäntämaa Kenia ja Intia ovat tehneet ehdotuksen täydellisen suojelun antamisesta afrikkalaiselle norsulle.
Norsujen ampuminen ja niiden syöksyhampaiden myyminen Japaniin ja siitä saadun voiton antaminen teoriassa villieläinten suojeluun on kieroutunutta logiikkaa.
Se ei myöskään toimi.
Etelä-Afrikka, Botswana, Namibia ja Sambia haluavat metsästää norsuja vielä enemmän.
Nämä verirahat joutuvat myös vääriin käsiin.
Pyydän, että 15 ympäristöministeriä, mukaan lukin viisi vihreää ministeriä, näyttäisivät rohkeutensa ympäristöneuvoston kokouksessa 30. maaliskuuta ja myöntäisivät afrikkalaiselle norsulle taas täyden suojelun.
Vain Kuubassa elävä merikilpikonna ansaitsee myös täyden suojelun.
Kolmen sukupolven aikana yli 80 % populaatiosta on hävinnyt.
Komissio asettaa Japanin kanssa käytävän verisen kaupan etusijalle afrikkalaiseen norsuun ja merikilpikonnaan nähden.
Se on häpeällistä.
Paljon kiitoksia, komission jäsen Nielson.
Keskustelu on päättynyt.
Äänestys toimitetaan tänään klo 17.30.
Arvoisa puhemies, näen käsittelyjärjestyksestä, että Irakin tilannetta koskeva äänestys on poistettu.
Kertoisitteko minulle, kenen pyynnöstä näin tehtiin, ja mitkä syyt siihen annettiin.
Arvoisa kollega, äänestystä ei peruutettu, vaan esityksen tekijät peruuttivat itse molemmat päätöslauselmaesitykset.
Jos ei ole päätöslauselmaesityksiä, joista voidaan äänestää, on myös selvää, että ne eivät tule enää esille äänestyksessä.
En tunne niitä yksittäisiä syitä, joiden vuoksi esityksen tekijät ovat toimineet näin, sitä teidän on kysyttävä heiltä molemmilta itseltään, mutta on aivan selvää, että kun päätöslauselmaesitykset on peruutettu, niistä ei voida äänestää.
Ehkä kollega Swoboda voi kertoa lyhyesti, mitä tämän takana piilee.
Arvoisa puhemies, te olette täysin oikeassa, me peruutimme päätöslauselmaesitykset.
Selitän nyt vain asian kollegoille. Me peruutimme ne siksi, että me tulemme käymään seuraavassa Strasbourgin istunnossa pitempää ja perusteellista keskustelua Irakin tilanteesta.
Irakin vaikean tilanteen vuoksi on uskoakseni järkevämpää ottaa siihen kantaa keskustelun sekä neuvoston ja komission julkilausumien jälkeen eikä ajankohtaiskeskustelun yhteydessä.
Tämä oli syy päätöslauselmaesitysten peruuttamiseen.
Arvoisa puhemies, vahvistan tosiaankin, että Swobodan äskeinen puheenvuoro pätee myös PPE-DE-ryhmään.
Peruutimme päätöslauselmamme samoista syistä eli ensi huhtikuussa pidettävän keskustelun takia.
Kiitoksia, arvoisa kollega. Peruuttamisen syyt ovat nyt uskoakseni selvät.
Teillä on työjärjestyspuheenvuoro, arvoisa kollega Buttiglione.
Arvoisa puhemies, vedin ehdotuksen takaisin, vaikka olinkin vakuuttunut siitä, että teimme erehdyksen kun emme tarttuneet tilaisuuteen puuttua asiaan nyt, kun on aika tehdä se, sillä on mahdollista saavuttaa siitä yleinen yksimielisyys.
Pidän tärkeänä korostaa, että tämä on jo toinen kerta, kun lykkäämme tämän ehdotuksen hyväksymistä, ja toivon, että tapahtumat eivät etenisi ilman, että meillä on ollut tilaisuus yrittää vaikuttaa niihin rauhan nimissä.
Kiitoksia, arvoisa kollega!
Siirrymme nyt äänestykseen.
ÄÄNESTYKSET (jatkoa)
Arvoisa puhemies, vaikka olisi ollut parempi äänestää lounasaikaan, äänestän mielelläni nyt.
Arvoisa puhemies, tuen mielihyvin korkea-arvoisen ja erittäin miellyttävän kollegani, jäsen paronitar Ludfordin, ehdotusta.
Antakaa meidän äänestää!
Arvoisa puhemies, haluaisin vain kysyä, mistä tämä kollegan yhtäkkinen mielenmuutos johtuu.
Arvoisa jäsen Posselt, ehdottaisin teille, että kysytte asiaa kollegoilta jälkeenpäin.
En halua, että siitä käydään nyt julkista keskustelua täysistunnossa.
53
Arvoisa puhemies, halusin peruuttaa GUE/NGL-ryhmän nimissä mietinnön 17 kohtaa koskevat tarkistukset 53 ja 55.
Tosiasiassa näyttää siltä, että näiden kahden tarkistuksen laatiminen voi johtaa ristiriitaisiin tulkintoihin, etenkin tietyissä niiden eri kieliversioissa.
Vastustan etnisiä luokitteluja, koska tämä painaa leiman siirtolaisiin.
Tarkistusten 53 ja 55 tavoitteena oli poistaa termi "etninen".
Termin "tiedot" käyttö voi viitata rasismin tilannetta ja syrjinnän tilannetta koskeviin tilastotietoihin. Tämä voi olla myönteistä, mutta se voi myös viitata tiedostojen luomiseen, mikä tuo mukanaan kaikenlaisia ongelmia, joista puhuimme Eurodacin yhteydessä.
Halusin peruuttaa nämä kaksi tarkistusta näiden syiden takia.
Kiitoksia, arvoisa kollega!
Kirjaamme sen muistiin.
Arvoisa puhemies, kiitän parlamentin jäsen Syllaa kahden mainitun tarkistuksen peruuttamisesta.
Haluaisin kuitenkin kysyä häneltä, eikö hänestä näytä siltä, että tarkistuksessa 54 ensimmäisen lauseen muuttamaton osa, joka englanniksi - minulla on tämä versio edessäni - kuuluu seuraavasti: "stresses that the EU must collect reliable ethnic data as a basis for review", jos tämä osa, totean, ja nimenomaan termit "reliable ethnic data" eivät aiheuta samanlaista ongelmaa, niin eikö olisi aiheellista, että hän muuttaisi suullisessa tarkistuksessa, jonka hän voisi meille jättää, myös tätä käsitettä "ethnic data"?
Arvoisa kollega, tarkistuksen jättäjä peruutti tarkistuksen ennakoivan kuuliaisesti jo ennen äänestystä.
Me emme siis äänestä siitä.
(Parlamentti hyväksyi päätöslauselman.)
Arvoisa puhemies, en halua aiheuttaa viivytystä, pyydän vain puhemiehistöä harkitsemaan, että jatkossa ei hyväksyttäisi enää tarkistuksia, joiden tarkoituksena on poistaa kokonainen kohta, jotta vältämme tänään ilmenneen ongelman.
Pyydän harkitsemaan tätä.
Arvoisa kollega Swoboda, tämä johtuu siitä, että me olemme muuttaneet viisaudessamme työjärjestystä tällä tavalla, ja jos muistan oikein - tiedän sen, koska istun takananne - te äänestitte tuolloin myös työjärjestyksen muuttamisen puolesta.
Jos te ette ole enää tyytyväinen siihen, olkaa hyvä ja tehkää esitys työjärjestyksen muuttamisesta uudelleen, ja sitten toimin mielelläni toisin tässä asiassa.
Arvoisa puhemies, myönnän mieluusti, että minusta voi tulla vielä viisaampi.
Arvoisa kollega Swoboda, se on yhteistä meille molemmille!
Arvoisa puhemies, käytän työjärjestyspuheenvuoron. Olen erittäin mielissäni siitä, että tämä mietintö on hyväksytty.
Käytimme paljon aikaa sitä koskeviin äänestyksiin.
Suurin osa näistä tarkistuksista oli rasistien teknisen ryhmän tai PPE-ryhmän jäsenten sellaisista kannoista tekemiä tarkistuksia, joita he olivat tehneet valiokunnassa, jotka oli jo siellä hylätty.
Meidän ei pitäisi käyttää näin paljon aikaa sellaisista tarkistuksista äänestämiseen, jotka on jo aikaisemmin hylätty.
Olisimme voineet tehdä sen paljon nopeammin, koska kanta on ollut täysin selkeä.
Arvoisa kollega, te käsittelette siihen tapaan liittyvää perusongelmaa, jolla me olemme kirjanneet sen työjärjestykseemme.
Jos nämä tarkistusehdotukset jätettiin työjärjestyksen mukaisesti ajoissa, puhemiehet kutsuvat ja käsittelevät niitä normaalisti.
Jäsen Speronilla on työjärjestyspuheenvuoro.
Arvoisa puhemies, en tiedä, onko kyse käännösseikasta, mutta kollega sanoi "rasistien tekninen ryhmä"; me olemme riippumattomien jäsenten tekninen ryhmä.
Arvoisa kollega, se oli varmasti kielellinen käännösongelma.
Olen siitä täysin vakuuttunut!
Belderin laatima ulkoasioiden, ihmisoikeuksien sekä yhteisen turvallisuuden ja puolustuspolitiikan valiokunnan mietintö (A5-0055/2000) komission tiedonannosta rasismin, muukalaisvihan ja antisemitismin vastustamisesta jäsenyyttä hakeneissa maissa (KOM(1999)256-C5-0094/1999-1999/2099(COS))
(Parlamentti hyväksyi päätöslauselman.)
Readin laatima teollisuus-, ulkomaankauppa-, tutkimus- ja energiavaliokunnan mietintö (A5-0067/2000) eEurope - Tietoyhteiskunta kaikille - Komission aloite Eurooppa-neuvoston ylimääräiselle kokoukselle Lissabonissa 23. ja 24. maaliskuuta 2000 (KOM(1999)687-C5-0063/2000-2000/2034(COS))
(Parlamentti hyväksyi päätöslauselman.)
Arvoisa puhemies, hyvät kollegat, tämä on ensimmäinen äänestysselitykseni vuosiin ja ensimmäinen äänestysselitykseni PPE-DE-ryhmän puheenjohtajana.
Meidän ryhmämme ei voinut valitettavasti hyväksyä periaatteellisista syistä jäsen Ludfordin mietintöä "Rasismin ja muukalaisvihan torjunta Euroopan unionissa".
Me olemme sitä mieltä, että tässä mietinnössä käytettiin hyvää asiaa, nimittäin rasismin ja muukalaisvihan torjuntaa, väärin asiaankuulumattomien tavoitteiden edistämiseen ja että tähän mietintöön sisältyy aiheita, joilla ei ole mitään tekemistä rasismin sekä rasismin ja muukalaisvihan torjunnan kanssa.
Ryhmämme äänesti siksi etupäässä tyhjää tai mietintöä vastaan.
Syyt siihen löytyvät seuraavista näkökohdista.
Ensinnäkin: Ludfordin mietinnössä halveksutaan ja loukataan toissijaisuuden perusperiaatetta, kun siinä vaaditaan 4 ja 6 kohdassa ja 27 kohdan toisen ranskalaisen viivan kohdalla sekä 11 ja 20 kohdassa sellaisia toimia kuten kolmannen maan kansalaisten ottamista toimielinten palvelukseen tai koulujen opetussuunnitelmien ja opettajien koulutusohjelmien pakollista muuttamista.
Toiseksi: mietintö sisältää kohtia, joilla ei ole ehdottomasti mitään tekemistä mietinnön aiheen kanssa, kun 19, 22 ja 30 kohdassa vaaditaan sellaisia toimia kuten äänestysoikeuden myöntämistä kolmannen maan kansalaisille kunnallis- ja Euroopan parlamentin vaaleissa.
Kolmanneksi: Ludfordin mietinnössä esitetään asioita, jotka eivät kuulu mietinnön käsittelemään ajanjaksoon ja joilla ei ole ylipäätään mitään tekemistä mietinnön kanssa.
Ja aion osoittaa tämän mietinnön mielettömyyden - toivoisin, että useammat jäsenet kuuntelevat nyt, erityisesti ne, jotka poistuvat nyt juuri täältä salista - ja pahoittelen sitä, että minun on sanottava se juuri tämän mietinnön kohdalla.
Mielettömyys johtuu seuraavasta: ei vain siitä, että vähemmän kuin kolmannes kollegoista on äänestänyt mietinnöstä, vaan koska tässä mietinnössä esitettiin kannanotto yhtä Euroopan unionin jäsenvaltiota, nimittäin Itävaltaa vastaan, että parlamentti liittyy nyt 14 jäsenvaltion pakotteisiin.
Parlamentti ei tullut mukaan näihin pakotteisiin kiihkeän keskustelun jälkeen helmikuussa Brysselissä tehdyllä suuren enemmistön päätöksellä, ja tänään, näin pienellä vähemmistöllä ja näin vähäisellä äänestysprosentilla, me tulemme mukaan näihin pakotteisiin.
Siihen on siis kaksi syytä: ensinnäkin se, että se on tähän mietintöön kuulumaton aihe, ja toiseksi se, että käsittelemme uudelleen aihetta, josta olemme tehneet päätöksen jo kauan aikaa sitten suurella enemmistöllä.
Se ei ole mielestäni oikein!
Ryhmäni joutui näistä syistä valitettavasti äänestämään tämän mietinnön kohdalla joko tyhjää tai sitä vastaan.
(Suosionosoituksia)
Arvoisa puhemies, äänestin tätä mietintöä vastaan, koska en arvioi hyvää viinipulloa sen etiketin mukaan vaan sen sisällön mukaan.
Tämän mietinnön etikettinä on tosin rasisminvastaisuus, sen sisältö on kuitenkin ideologisesti sekavien asioiden huonosti sulava sekasotku eikä ansaitse rasisminvastaisen mietinnön nimeä.
Tämä mietintö ei ollut parannuskelpoinen, ja varoitan tätä parlamenttia tekemästä itseään jatkossakin naurettavaksi tällaisilla absurdeilla mietinnöillä, sillä rasisminvastaisuus on liian tärkeä asia siihen, että siitä tehdään perusta jonkinlaisille ideologisille valesodille.
Vaikka emme olekaan samaa mieltä rasismin ja muukalaisvihan torjuntaa koskevan mietinnön johdanto-osan kappaleiden suurimman osan kanssa, äänestimme tämän mietinnön puolesta, koska siinä vastustetaan syrjintää ja kannatetaan vähemmistöjen oikeutta.
Emme yhdy kuitenkaan lainkaan parlamentin itselleen osoittamiin onnitteluihin.
Ensiksikin koska suurin osa vähemmistöjen ja siirtolaisten oikeuksia puoltavista ehdotuksista ovat epämääräisiä, eivätkä ne ole sitovia.
Sen jälkeen sen tekopyhyyden takia, jonka tarkoituksena on asettua puolustamaan siirtolaisia ja vähemmistöjä, samalla kun omassa maassa harjoitetaan siirtolaisten vastaista politiikkaa, oli kyse sitten vain laittomien maahanmuuttajien ajojahdista.
Lopuksi mietinnössä sivuutetaan täysin syvät taloudelliset ja sosiaaliset syyt, jotka helpottavat äärioikeistoon kuuluvien rasististen ja muukalaisvastaisten kansankiihottajien toimintaa, etenkin koska yhä suurempi osa väestöstä kärsii vakavasta työttömyydestä ja köyhyyden lisääntymisestä.
Arvoisa puhemies, selitän Euroopan kansanpuolueen ryhmän puolesta, miksi pidättäydyimme äänestämästä, mikä tässä tapauksessa merkitsee selvästi puolen valitsemista, vaikka äänestyksestä pidättäytyminen ei yleensä merkitse sitä.
Pidättäydyimme äänestämästä sen vuoksi, että toisaalta olemme samaa mieltä rasismin ja muukalaisvihan vastaisen taistelun symbolisesta merkityksestä ja periaatteista, sillä joissakin tämän mietinnön kohdista on tärkeitä lausuntoja. Mainitsen niistä vain kaksi, ja toinen niistä on 8 kohta, joka käsittelee Euroopan rasismin ja muukalaisvihan seurantakeskuksen tehtäviä; toinen on 24 kohta, jossa jäsenvaltioita pyydetään mukaan tähän taisteluun eräiden hyvin konkreettisten asioiden osalta.
Toisaalta, verrattuna Haarderin mietintöön, josta äänestimme tänä aamuna, tämä on radikaalilla tavalla kansaa kiihottava ja siitä puuttuu oikeudellista kurinalaisuutta.
Parlamentin täytyy lainsäädäntövallan käyttäjänä tietää, että millä tahansa sen lausunnolla on joko oikeudellista painoarvoa, tai kuten tässä tapauksessa, melkein oikeudellista arvoa, ja sen vuoksi olisi oltava varovaisempia.
Esitän tästä vain yhden esimerkin: 22 kohdassa pyydetään antamaan Euroopan kansalaisuudelle sisältöä laajentamalla äänestysoikeutta Euroopan parlamentti- ja paikallisvaaleissa myös yhteisön alueella asuville kolmansien maiden kansalaisille.
Tämä on selvästikin täysin vastoin perustamissopimusta.
Se on muotoiltu huonosti.
Voisin esittää muitakin vastaavia esimerkkejä, joilla äänestyksestä pidättäytymistämme voidaan perustella.
Arvoisa puhemies, haluaisin antaa hyvin lyhyen äänestysselityksen sosiaalidemokraattien itävaltalaisen valtuuskunnan puolesta.
Me äänestimme tämän mietinnön puolesta, koska uskomme, että se on hyvä mietintö muutamista muotoiluista huolimatta, ja pidän ehdottoman epäoikeudenmukaisena sitä, miten tätä mietintöä osaksi luokiteltiin täällä äänestysselitysten yhteydessä.
Me äänestimme tyhjää 10 kohdassa.
Me olisimme asettaneet etusijalle julkilausuman, joka vastaa juuri sitä, mitä Euroopan parlamentti päätti Itävaltaa koskevassa päätöslauselmassaan.
Koska tämä kohta kuitenkin hyväksyttiin, äänestimme tämän mietinnön puolesta sen periaatteessa myönteisen pyrkimyksen vuoksi.
Arvoisa puhemies, kannatan voimakkaasti kaikenlaisen rasismin ja muukalaisvihan torjuntaa, mutta en äänestänyt Ludfordin esittämästä päätöslauselmasta, koska katson, että kyseessä on yksi näistä vähän kaikkea sisältävistä päätöslauselmista, joissa sanotaan kaikki ja joskus täysin päinvastaista.
Mielestäni tällainen mietintö ei ole kunniaksi tälle parlamentille.
. (EN) Ryhmäni ja minä olemme iloisia siitä, että olemme äänestäneet ja tukeneet Ludfordin mietintöä, joka koskee tärkeää rasismin ja muukalaisvihan torjuntaa.
Niiden puolesta, jotka ovat äänestäneet perheiden yhdistämistä vastaan; etnisten vähemmistöjen vaaleihin osallistumista vastaan; Euroopan monimuotoisuuden poliittista voimaa vastaan sekä monikansallisia parlamentteja vastaan, on oltava pahoillaan ja heitä on paheksuttava.
Ison-Britannian Labour-puolueen jäsenet ja PSE-ryhmä äänestivät tarkistuksen 2 puolesta 17 kohdan poistamiseksi, ei siksi, että vastustaisimme tunteita ja aikomuksia, vaan siksi, että se oli avoin mahdollisille väärintulkinnoille tai epäselvyyssyytteille.
Yhteiskunnassamme olevien rasistien ja muukalaisvihaajien, Euroopan jakamiseen pyrkivien ihmisten, vastainen taistelu on taistelu, joka täytyy voittaa ja joka voitetaan.
.
(SV) Me maltillisen kokoomuspuolueen kannattajat kannatamme useimpia esittelijä Ludfordin mietinnössä esitettyjä rasismin ja muukalaisvihan vastaisia toimia, Jätämme kuitenkin äänestämättä lopullisessa äänestyksessä, koska olemme sitä mieltä, että työmarkkinalainsäädäntö kuuluu niihin asioihin, joissa on käytettävä toissijaisuusperiaatetta, mitä käsitellään 17 kohdassa.
. (FR) Näyttää siltä, että Ludfordin rasismin ja muukalaisvihan torjuntaa koskevaa mietintöä, kuten Haarderin samanaikaista ihmisoikeuksia Euroopan unionissa koskevaa mietintöä on innoittanut pahahenki, joka inhimilliseen arvokkuuteen liittyvien oikeuksien oikeutetusta suojelusta huolimatta ajaa niitä poistamaan järjestelmällisesti yksi kerrallaan kaikki kansalaisuutta koskevat salvat, oli kyse sitten kansallisesta tai jopa Euroopan kansalaisuudesta.
Meistä näyttää siltä, että kummankin mietinnön tavoitteena on puolustaa kenen tahansa yksilön oikeuksia, joka voi asua missä tahansa maapallolla, eikä tiettyjen ja tietyssä paikassa asuvien henkilöiden oikeuksia, joilla on perinteitä ja omia arvoja eli nimenomaan maidemme kansalaisia, jotka ovat lähettäneet meidät tänne suojelemaan heitä eikä muuta tarkoitusta varten.
Mielestäni näiden mietintöjen lähestymistapa edustaa eräänlaista toimeksiannon loukkausta.
Esimerkiksi Ludfordin mietinnössä julistetaan eurooppalaisten ja kolmansien maiden välisten kansalaisten tasa-arvoisuutta jopa siinä määrin, että ehdotetaan, että ulkomaalaiset voisivat toimia eurooppalaisina virkamiehinä jäsenvaltioiden kansalaisten tavoin tai että heille olisi myönnettävä samoja vapaata liikkuvuutta koskevia oikeuksia ja perheiden yhdistämistä koskevia oikeuksia kuin yhteisön kansalaisille.
Erot häviävät kaikilla tasoilla, koska Haarderin mietinnössä vahvistetaan myös yhtäläiset oikeudet niin samaa sukupuolta oleville pariskunnille kuin perinteiselle perheelle.
Kahdessa mietinnössä pyydetään myös samassa hengessä siirtolaisille äänioikeutta paikallisissa ja Euroopan parlamentin vaaleissa.
Toinen kategoria näyttää hyvin merkitykselliseltä.
Vaikka paikallisiin vaaleihin osallistumista koskevaan vaatimukseen saatetaan joskus liittää väitettyjä käytännön motiiveja, Euroopan parlamentin vaaleihin osallistumisen vaatimus on puhtaasti ideologinen: kyse on sen näyttämisestä, että tuleva Eurooppa ei saa olla superkansakunta (vaikka supervaltio onkin olemassa), vaan päinvastoin avoin kokonaisuus, läpikulkupaikka, jossa kansoilta riistetyt oikeudet jaetaan koko maailmalle.
Toinen paljastava yhteinen piirre: näissä kahdessa mietinnössä pyydetään, että heidän ehdottamansa uudet "oikeudet" merkitään parhaillaan valmisteilla olevaan unionin kansalaisten perusoikeuskirjaan, josta käytin jo toissapäivänä puheenvuoron Duff­Voggenhuberin mietintöä koskevan keskustelun aikana.
Ja luonnollisesti niissä painotetaan sitä, että tälle asiakirjalle olisi annettava tulevaisuudessa jäsenvaltioita oikeudellisesti velvoittava luonne.
Tämä on ylimääräinen aines, joka osoittaa, että tämä perusoikeuskirja, jos se todella hyväksytään Euroopan parlamentin pyytämässä muodossa - mitä kuitenkin jyrkästi vastustamme - olisi kuin kone, joka vähentäisi kansallisvaltioiden merkitystä.
Voimme nähdä tässä asiassa, kuten aina, että eurooppalainen taso on eturyhmiä, äärivähemmistöjä ja jopa ulkomaisia etuja kaikkein heikoimmin vastustava taso.
Saamme tästä jälleen saman opetuksen: kansalaisten on säilytettävä heitä lähellä olevat toimivaltansa ja luovutettava ne tarvittaessa vain avoimille toimielimille, jotka ovat sitoutuneet puolustamaan heitä ja joita he täysin valvovat.
. (DA) Tuemme sitä humanistista näkökulmaa, joka on ollut mietinnön lähtökohtana.
Kannatamme sitä, että mietinnössä keskitytään Euroopassa vallitsevan rasismin ja muukalaisvihan lisääntymiseen vaikuttaviin tekijöihin.
Mielestämme on tärkeää, että rasismia ja muukalaisvihaa torjutaan siten, että varmistamme kansalaisten oikeuden koulutukseen, oikeuden päästä työmarkkinoille ja niin edelleen.
Myönteistä on myös se, että mietinnössä suositellaan sitä, että kolmansien maiden kansalaisille annettaisiin paremmat mahdollisuudet integroitua.
Edellä mainituista syistä kannatamme mietintöä, koska olemme yleisesti sitä mieltä, että on äärimmäisen tärkeää, että taistelemme rasismia ja muukalaisvihaa vastaan.
Korostamme kuitenkin sitä, että emme voi tukea mietinnössä suositeltuja välineitä rasismin ja muukalaisvihan torjumiseksi.
Olemme sitä mieltä, että yhteisen turvapaikkapolitiikan ja EURODACin kaltaisten toimien toteuttaminen - jotka merkitsisivät sitä, että turvapaikanhakijat saatettaisiin epäilyksenalaisiksi - ei edistä rasismin ja muukalaisvihan vastaista taistelua.
.
(PT) Rasismin ja muukalaisvihan vastaista taistelua ei voida käydä ainoastaan tätä tarkoitusta varten laaditun lainsäädännön avulla vaan erityisesti sellaisin toimin, joiden avulla pyritään poistamaan ne perimmäiset syyt, jotka luovat tämän ilmiön leviämiselle suotuisat olosuhteet.
Mietinnössä, josta nyt keskustelemme, käsitellään näkökohtia, joista olemme täysin samaa mieltä ja joiden avulla pyritään pääasiassa turvaamaan jonkin Euroopan unionin jäsenvaltion työ tai asuinpaikakseen valitsevien kolmansien maiden kansalaisten perusoikeudet.
Erityisen huomioitavaa on poliittisten oikeuksien myöntäminen antamalla Euroopan unionissa asuville kolmansien maiden kansalaisille äänioikeus paikallisissa ja eurooppalaisissa vaaleissa.
Näistä syistä äänestämme mietinnön puolesta.
. (EN) Entisenä Yhdistyneen kuningaskunnan rotujen välisten suhteiden ministerinä olen erittäin tietoinen tarpeesta etsiä koko ajan tapoja väestön kaikkien ryhmien ja eturyhmien välisten suhteiden parantamiseen.
Tämä vaatii huolellista ensinnäkin koulutuksen ja ainoastaan silloin, kun se on ehdottoman välttämätöntä, lainsäädännön yhdistämistä.
Tässä mietinnössä epäonnistutaan täysin tasapainoisen lähestymistavan tarjoamisessa.
Se on elepolitiikkaa pahimmillaan, ja siinä tekijän ideologia ohittaa terveen järjen.
Se on vahingollinen jyrkkyytensä vuoksi.
Siinä ei anneta mitään arvoa rotujen välisissä suhteissa tapahtuneille suurille saavutuksille jäsenvaltioissa.
Siinä tarjotaan ainoastaan tappiomielialaa uhkuva asialista, joka ei ole ollenkaan myönteinen.
Se loukkaa niitä, jotka yrittävät parantaa tilannetta, ja siksi se on vastenmielinen monille.
Lyhyesti sanottuna siinä käytetään väärin parlamentin tarjoamaa tilaisuutta keskustella ja päättää tämänkaltaisista keskeisistä ja tärkeistä asioista, jotka ansaitsevat parempaa kuin tämän lähestymistavan.
Ne meistä, jotka todella välittävät, tietävät tähän asiaan liittyvät suuret vaikeudet.
Emme yksinkertaisesti voi tukea noin kauhistuttavia ehdotuksia, erityisesti koska paronitar Ludfordin lähestymistavalla voi olla se valitettava seuraus, että enemmistö kääntyy vähemmistöä vastaan ennemmin kuin että se harmonisoisi suhteita.
Tämä mietintö heikentäisi pikemmin kuin parantaisi rotujen välisiä suhteita.
Se ei voi olla toivottu tulos.
. (FR) Sarah Ludfordin mietintö on mestarinäyte Euroopan kansojen ja valtioiden identiteetin vastaisesta sairaalloisesta ja tuhoavasta painostuksesta, oikeudesta erilaisuuteen, oikeudesta päättää omista asioistaan, olla isäntiä omassa maassaan, kieltäytyä sosiaalisesta, kulttuurisesta ja institutionaalisesta hajoamisesta.
"Rasisminvastainen" patologinen, fanaattinen ja pakkomielteenomainen kiihko on vain Euroopan kolonialismimenettelyn ja sen kansojen alistamisen psykologinen vipuvarsi.
Eurooppalaisten pakonomaisella syyllistämisellä, vaikka he ovat avuliaita, vieraanvaraisia ja avoimia muille kulttuureille ja vastustavat rasismia ja suvaitsemattomuutta, tavoitteena on vain saada heidät hyväksymään asioita, joita ei voida hyväksyä, alistaa heidät kärsimään hiljaa yleisestä ja massiivisesta kolonialismista, uudesta yhteiskunnasta, jossa he ovat lopulta vain alistettu vähemmistö.
Meihin kohdistettu moraalinen inkvisitio, propaganda ja jatkuva psykologinen ehdollistaminen ovat samoja, kuin kommunististen hallintojen "uudelleenkoulutusleirien" kaikkein halpamaisimmat menetelmät.
Tämän mietinnön ansiona on kuitenkin ainakin se, että olemme paronittaren ja hänen kannattajiensa ansiosta saaneet tietää uusista vihollispuolen avunantajista.
Katsokaa, mihin leiriin te kuulutte!
. (FR) Eurooppa kärsii nykyisin suurista ongelmista.
Halusipa se tätä tai ei, se ei edusta jäsenvaltioiden kansalaisille sitä säteilevää tietä, joka se haluaisi olla.
Se antaa itsestään todenmukaisen kuvan eli kaukaisen ja pakottavan koneen, jonka ainoana tehtävänä näyttää olevan yksityiskohtaisten normatiivisten sääntöjen laatiminen ja jonka tavoite on selkeästi keskittävä ja yhdenmukaistava.
Tässä kehyksessä on virinnyt, kuten joka vuosi, keskustelu ihmisoikeuksista maailmassa ja unionissa, johon liittyy tänä vuonna rasismin torjunta unionissa ja ehdokasvaltioissa.
Tämän ansiosta olisi voitu antaa "vähän enemmän sielukkuutta" kokonaisuudelle, joka tarvitsee sitä kipeästi.
Näin ei tapahtunut.
Esittelijät, kansalaisvapauksien ja -oikeuksien sekä oikeus- ja sisäasioiden valiokunta sekä täysistunto ovat toimittaneet meille kalmanhajuisia tekstejä.
Nämä ihmisoikeuksien näennäiset puolustajat ovat yksinkertaisesti unohtaneet, että ihminen ei ole käsite, kohta poliittisessa ohjelmassa.
Inhimillisellä henkilöllä on arvokkuus ja tehtävä, jotka ovat huomattavasti tärkeämpiä ja jopa vastakkaisia meille tänään ehdotettujen asioiden kanssa.
Inhimillisen henkilön kunnioittaminen merkitsee sen tunnustamista, että hänen lailliset oikeutensa vastaavat laillisia velvollisuuksia, että hänen on harjoitettava vapauttaan vastuuntuntoisesti ja että hänen luonnollinen arvokkuutensa edellyttää moraalisia viitteitä.
Kyse ei ole vapauden rajoittamisesta vaan päinvastoin sen tiedostamisesta, että ihminen elää perhe- ja kansallisyhteisössä, ihmiskunnassa, joka määrää hänelle sääntöjä, joita ilman sivilisaatio merkitsee samaa kuin barbaarisuus.
En sanoisi, että Euroopan parlamentti on menettänyt tilaisuuden, vaan pikemminkin että se on jälleen kerran ollut itselleen uskollinen, anarkistinen ja loppujen lopuksi toiminut vapauksia tuhoavalla tavalla.
. (FR) En voinut äänestää paronitar Ludfordin mietinnön puolesta ja haluan, että pidättäytymiseni käsitetään erityisen halveksuvaksi johtuen tämän mietinnön joiden kohtien sisältämistä ristiriitaisuuksista ja liioitteluista.
Etenkin Euroopan unionin jäsenvaltioissa asuvia kolmansien maiden kansalaisia koskevien monien liioiteltujen julistusten ja vaatimusten luonne on provokatorinen.
Ne aiheuttavat reaktioita, joita mietinnössä luonnehditaan rasistisiksi, vaikka suurin osa jäsenvaltioidemme kansalaisista ei useinkaan ymmärrä, että maissamme asuvan kolmansien maiden kansalaisten enemmistön olisi ehdottomasti saatava samat oikeudet kuin jäsenvaltioiden kansalaistenkin. Näihin oikeuksiin kuuluu äänioikeus, vaikka kolmansissa maissa asuvia unionin kansalaisia kohtaan ei osoiteta mitään vastavuoroisuutta.
Tiedän joutuvani mahdollisesti näiden tarkennusten takia tiedotusvälineiden ristituleen ja putoavani ansaan, joka on mietinnön tietyissä osissa viritetty niille meistä, jotka uskallamme vielä ilmaista mielipiteemme liioitteluista, jotka ovat rasismin ja muukalaisvihan lisääntymisen perustana, joita paronitar Ludfordin mietinnössä uskotaan velvollisuudeksi todeta.
. (FR) Euroopan parlamentti esittää meille tänään uuden ihmisen uudessa maailmassa.
Ludfordin mietintö ei ole hyvien tai huonojen todellisuuksien toteamus rasismista Euroopan unionissa, vaan kaiken sallivan äärivasemmiston poliittinen ohjelma, joka loppujen lopuksi ei välitä paljoakaan ihmisen luonnollisista oikeuksista.
Tosiasiassa tässä tekstissä Euroopan maat ja etenkin jäsenvaltiot esitetään helvetteinä, joissa kaikkein alkeellisimpia oikeuksia poljetaan jalkoihin päivittäin ja jossa hallitukset ja niiden elimet, joihin kuuluvat, lainaan "poliisi, oikeuslaitos ja siirtolaisvirasto", harjoittavat totalitaarista ja epäinhimillistä politiikkaa.
Miten ihanaa olisikaan asua Kiinassa, Kuubassa tai Pohjois-Koreassa!
Euroopan unioni valvoo näitä tyranneja: se tietää, mikä on ihmisiä lähellä ja on niin huolestunut heidän onnestaan, että hallitsee heidän arkipäiväänsä ja edistää tähän asti tuntemattomia uusia oikeuksia; se osaa, koska sen perustat ja toiminta ovat niin demokraattisia, luoda tämän uuden kaikista synneistä vapautuneen valtion; se pystyy olemaan tämä tunnustettu opas, joka vie kaikki kannattajat kohti "iloista tulevaisuutta".
Tämä kaikki ei ole vakavamielistä.
Yhteisöt, olivatpa ne sitten kansallisia tai eurooppalaisia, tarvitsevat kiinnekohtia, jotka eivät ole yksinomaisia vaan takaavat kestävät suhteet.
Kansamme ovat usein monen vuosisadan ikäisiä, ne ovat aina houkuttaneet puoleensa kansoja ja rotuja, joita niihin ei ole aikaisemmin kuulunut ja jotka ovat lisänneet arvonsa isäntien arvoihin.
Tämä on tapahtunut ilman ongelmia, koska kansamme ovat esittäneet näille uusille tulokkaille määritettyjä kokonaisuuksia, joissa oli helppo löytää kiinnekohtia ja oma paikkansa.
Ludford esittää meille yhteiskunnan, jolla ei ole mallia ja joka väistämättä loisi vahvemman lain: vapaus merkitsee oikeudenmukaista ja kaikille samaa lakia; kun jokaisella yksilöllä ja jokaisella ryhmällä on oma lakinsa, tämä merkitsee anarkiaa ja barbaarisuutta.
Eurooppa ei voida rakentaa pelkästään laskemalla yhteen ne, jotka sen muodostavat: sen on oltava tulosta sen tulevaisuutta tai sen saavuttamiseksi tarvittavia keinoja koskevien näkemyksien sopusoinnusta tai Eurooppaa ei ole olemassa.
Ludfordin mietintö loitontaa meitä tänään tällaisesta Euroopasta.
Belderin mietintö (A5-0055/2000)
Arvoisa puhemies, vaikka äänestimme tämän mietinnön puolesta, teimme sen ainoastaan siksi, että vahvistamme periaatteessa vastustavamme kaikenlaista rasismia, muukalaisvihaa ja vähemmistöjen painostusta, tapahtuipa se sitten Euroopan unionin sisällä tai ulkopuolella.
Puoltava äänemme ei kuitenkaan merkitse sitä, että olemme samaa mieltä tekstin kaikkien johdanto-osan kappaleiden tai kaikkien ehdotusten kanssa.
Lisäksi emme katso, että Euroopan unioniin jo liittyneet maat ovat sellaisessa asemassa, että ne voivat antaa läksyjä maille, jotka ovat vasta jättäneet liittymishakemuksensa, koska äärioikeiston demagogit ovat levittäneet niin laajasti rasistista ja muukalaisvihaa sisältävää halpamaisuutta useimmissa Euroopan unionin maissa ja jopa tämän parlamentin sisällä.
. (FR) Esittäessään meille tämän rasismin vastustamista jäsenyyttä hakeneissa valtioissa koskevan tiedonannon Euroopan komissio vastaa Eurooppa-neuvoston Wienissä 11. ja 12. joulukuuta 1998 antamaan kehotukseen.
Olen tyytyväinen tähän tiedonantoon, joka osoittaa Euroopan unionin tahdon auttaa ehdokasvaltioita torjumaan voimakkaasti rasismia, muukalaisvihaa ja antisemitismiä sekä noudattamaan ihmisoikeuksia koskevia Kööpenhaminassa sovittuja kriteerejä, mikä on Euroopan unioniin liittymisen ehdoton edellytys.
Keski- ja Itä-Euroopassa vuodesta 1989 alkaen käynnistynyt syvä muutosprosessi on lisännyt rasismia, muukalaisvihaa ja antisemitismiä.
Talousuudistuksista johtuva korkea työttömyystaso (tämä oli aikaisemmin tuntematon sosiaalinen ilmiö, joka on nykyisin virallisesti tunnustettu) lisää yksilöiden turvattomuutta.
Kaikki tämä tarjoaa oivan maaperän rasististen ilmiöiden kehittymiselle.
Yhteisön säännöstön toteuttamisesta johtuvat muutokset saattavat vielä lisätä entisestään sosiaalisia jännitteitä ehdokasvaltioissa.
Siksi on elintärkeää tukea voimakkaasti ja mahdollisimman nopeasti näitä maita, jotta ne pystyisivät vastaamaan näihin ongelmiin.
Tämä voidaan toteuttaa Phare-ohjelman (ja etenkin Phare-Demokratia-ohjelman, joka on sisällytetty nykyisin ihmisoikeuksia koskevaan eurooppalaiseen aloitteeseen) sekä Turkin osalta Meda-ohjelman kaltaisten ohjelmien avulla, joiden on tuettava näitä muutoksia.
Wienissä 10. huhtikuuta avattavan Euroopan rasismin ja muukalaisvihan seurantakeskuksen on myös edistettävä voimakkaasti rasismin, muukalaisvihan ja antisemitismin torjuntaa ehdokasvaltioissa.
Mietinnössä korostetaan ehdokasvaltioiden vakavaa ongelmaa, vähemmistöjen oikeuksien kunnioittamista koskevaa ongelmaa.
Ajattelen erityisesti romaneja, jotka kärsivät sietämättömästä syrjinnästä monissa KIE-maissa.
Ajattelen myös luonnollisesti kurdikansan institutionaalista syrjintää koskevaa ongelmaa.
Käytän tämän tilaisuuden hyväkseni muistuttaakseni, että turkkilainen kansanedustaja Leyla Zana, joka on syntyperältään kurdi, on edelleen vangittuna turkkilaisissa vankiloissa valeoikeudenkäynnin seurauksena.
Muun muassa Euroopan parlamentin useat painostukset eivät ole vielä saaneet Turkin viranomaisia muuttamaan kantaansa.
Zanan tapaus ei ole valitettavasti poikkeus!
Turkin on edistyttävä huomattavasti kurdikansan kunnioittamisessa.
Tämä on ehtona sen liittymiselle Euroopan unioniin ja meidän on oltava tässä asiassa jyrkkänä!
Valuuttavarantosaamisia koskevat lisävaatimukset
Esityslistalla on seuraavana Goebbelsin laatima talous- ja raha-asioiden valiokunnan mietintö (A5-0042/2000) Euroopan keskuspankin suosituksesta neuvoston asetukseksi (EY) Euroopan keskuspankin esittämistä valuuttavarantosaamisia koskevista lisävaatimuksista (EKP 0001/1999 - C5-0202/1999 - 1999/0817 (CNS)
. (FR) Arvoisa puhemies, hyvät kollegat, Euroopan unioni on luonut itselleen poliittisesti riippumattoman keskuspankin, jonka tehtävänä on hintavakauden säilyttäminen.
EKP:n on oltava vähintäänkin taloudellisesti riippumaton.
Perussopimuksen mukaan pankin peruspääomaksi on määrätty viisi miljardia euroa ja valuuttavarannoksi 50 miljardia euroa.
Koska Euroopan keskuspankkijärjestelmään kuuluu nykyisin vain 11 kansallispankkia, maksettu pääoma on vain 3,9 miljardia euroa, kun todellisuudessa siirretty varanto on vain 39,46 miljardia euroa.
15 prosenttia on kultaa ja jäljellä oleva 85 prosenttia dollareita ja jenejä.
On tiedettävä, että oman pääoman korot ovat Euroopan keskuspankin ainoa luotettava tulonlähde.
Lyhyellä aikavälillä nämä tulot vaihtelevat korkotasojen mukaisesti.
Toinen tulonlähde ovat EKP:n virallisen varannon korot.
Näistä tuloista on kuitenkin vähennettävä EKP:n maksamat korot sen euroina maksettavista sitoumuksista kansallisille keskuspankeille.
EKP:n tilinpäätöksessä oleva valuuttavaranto on merkitty valuuttoina, kun taas sitoumukset kansallisia keskuspankkeja kohtaan, jotka ovat tämän vastapuoli, on merkitty euroina.
Nykyisin, kun otetaan huomioon toisaalta euron ja toisaalta dollarin ja jenin korkotason erot, nettokorkotulo on positiivinen.
Kuitenkin korkotasojen vaihtelun tapauksessa, jos tulotaso on hyvin herkkä korkotason eroille, koroista saatavien tulojen osuus saattaa hyvin nopeasti vähentyä ja jopa aiheuttaa menetyksiä.
Koska EKP:llä on valuuttoja eurositoumuksia vastaan, sitä uhkaa myös valuuttariski, jos euroa arvostetaan huomattavasti enemmän kuin hallussa olevaa rahavarantoa.
EKP:n sisäinen laskelma osoittaa, että valuuttariski (value at risk) saattaa ylittää EKP:n nykyisen pääoman.
Dollarin ja jenin 10 prosentin arvonvähennys euroon verrattuna, johon liittyy kullan hinnan 10 prosentin lasku, hävittäisi koko EKP:n nykyisen pääoman.
Perussopimuksessa on määrätty mekanismista, jonka avulla EKP voi puolustautua pääomansa eroosiolta.
Euroopan keskuspankki voi säilyttää eurojärjestelmän rahoitustulon osittain tai kokonaan.
Kuitenkin varojen jatkuvasta saannista riippuvainen keskuspankki ei olisi kovinkaan uskottava.
Euroopan keskuspankki päättää varainhoitovuotensa 1999 vajeella, joka ylittää todennäköisesti 200 miljoonaa euroa.
On siten ehdottoman tärkeää ratkaista mahdollisimman nopeasti tämä rakenteellinen ongelma.
Euroopan parlamentti antoi EKP:n suositusta koskevan puoltavan lausunnon 14. huhtikuuta 1999, jonka tarkoituksena on tietyllä aikavälillä kaksinkertaistaa tämän pankin pääoma.
Tarkistettavana olevan suosituksen tavoitteena on valtuuttaa johtoneuvosto pyytämään lisää valuuttavarantoa 100 miljardia euroa.
Kyse on siten vain periaateluvasta varannon lisäämiseksi tarpeiden mukaan ja ilman ulkopuolisten tapahtumien painostusta.
EKP voi esimerkiksi käyttää tätä menettelyä varannon täydentämiseksi tapauskohtaisesti erityisesti massiivisten interventiojaksojen aikana ja mahdollisesti myös osakesalkun vajauksen vuoksi, joka arvioidaan uudelleen aina neljännesvuosittain markkinahintojen mukaan.
Tässä yhteydessä on muistutettava, että eurojärjestelmän kokonaisvaranto ylittää 350 miljardia euroa.
Kuten puheenjohtaja Duisenberg painotti viimeisen kuulemisensa aikana Euroopan parlamentissa, EKP ei pyri tekemään interventioita valuuttamarkkinoilla vaikuttaakseen euron ulkoiseen arvoon.
Uuden kansainvälisen rahoituskriisin tapauksessa markkinoiden järjetön yltäkylläisyys huomioon ottaen on mahdollista, että merkittävimpien keskuspankkien on tehtävä yhtenäisiä interventioita.
Jotta EKP voisi osallistua niin sanottujen Plazan tai Louvren kaltaisiin sopimuksiin, talous- ja rahoitusvaliokunnasta on näyttänyt itsestään selvältä suosittaa parlamentille suositusta puoltavaa äänestystä.
En ole ehdottanut kollegoilleni niin sanottua poliittista päätöslauselmaa.
Henkilökohtaisesti, ja sanoin tämän äsken, olen sitä mieltä, että parlamentti on äänestänyt liian monista päätöslauselmista ja että tämä päätöslauselmien inflaatio vähentää poliittisesti välttämättömien päätöslauselmien arvoa.
Tässä on kyse siitä, sanotaanko kyllä vai ei.
Massiivinen kyllä on myös poliittinen viesti.
Haluamme, että EKP voi jatkaa täysin itsenäisesti - myös materiaalisesti - hintojen vakauden säilyttämistä koskevaa päätavoitettaan.
Haluamme samalla, ja Duisenberg välttelee mielestäni liikaa tätä aihetta, että Euroopan keskuspankkijärjestelmä tukee myös päättäväisesti unionin yleisiä talouspolitiikkoja.
Haluamme, että keskuspankki vastaa täysin roolistaan kansainvälisellä näyttämöllä ja edistää aktiivisesti uusien sääntöjen määrittämistä, joiden avulla kansainvälinen rahoitusjärjestelmä voi toimia ilman kriisejä.
Luotamme johtokuntaan, että se markkinoilla olevien jännitteiden tapauksessa käyttää eurojärjestelmän valuuttavarantoa parhaalla mahdollisella tavalla.
Kukaan ei esitä, että valuuttainterventiovälineen pelottava luonne olisi suhteessa varantojen määrään, mutta mahdollisuus mobilisoida milloin tahansa ja viipymättä lisää varoja antaa lisää uskottavuutta.
Olisi kuitenkin perusteltua, että Euroopan valuuttapankkijärjestelmän sisäiset siirrot, joita ei merkitä yksityiskohtaisesti eurojärjestelmän vahvistettuihin viikoittaisiin tilanteisiin, paljastettaisiin jälkikäteen.
Euroopan parlamentti lähtee siitä periaatteesta, että puheenjohtaja selvittää neuvoston tekemiä päätöksiä kuulemisiensa aikana talous- ja rahoitusvaliokunnassa tai täysistunnossa pidettävien keskustelujen aikana.
Keskuspankki voi siten lisätä avoimuuttaan vahvistaakseen uskottavuuttaan.
Arvoisa puhemies, lopetan puheenvuoroni painottamalla henkilökohtaisesti EKP:n merkitystä, että se palvelee eurooppalaisia naisia ja miehiä ja koko taloutta.
Sen roolina ei siten ole tyydyttää vain rahoitusmarkkinoiden odotuksia.
Arvoisa puhemies, haluaisin jatkaa siitä, mihin mietinnön esittelijä, jota kiitän lämpimästi hänen työstään, jäi mietinnössään ja viitata myös vielä kerran siihen, että niiden lukuisten päätöslauselmien joukossa, jotka eivät vastaa tämän parlamentin prioriteetteja, valuuttavarantojen lisääminen on merkittävä päätöslauselma.
Mikä on tämänpäiväisen keskustelun oikeusperusta?
Virallisten valuuttavarantojen hallussapito ja hoito on Euroopan keskuspankkijärjestelmän (EKPJ) perussäännön 3 artiklan mukaan yksi Euroopan keskuspankin tehtävistä.
Euroopan keskuspankki ja kansalliset keskuspankit hoitavat tätä tehtävää yhdessä, jolloin jälkimmäiset siirtävät EKP:hen osan varannoistaan 50 miljardia euroa vastaavaan määrään saakka, kuten perussäännön 30.1 artiklassa sanotaan.
Perussäännön 30.4 artiklassa määrättiin jo silloin - ja siksi tämänpäiväinen keskustelu ei tule yllätyksenä - että Euroopan keskuspankki (EKP) voi vaatia 30.1 artiklassa vahvistetun määrän ylittäviä valuuttavarantosaamisia.
Tämä vaatimus on säädettävä Euroopan unionin neuvoston asetuksen muodossa.
Tällä hetkellä esitetään varannon lisäämistä 50 miljardilla eurolla.
Me Euroopan kansanpuolueen (kristillisdemokraatit) ja Euroopan demokraattien ryhmä sekä koko talous- ja raha-asioiden valiokunta, kuten mietinnön esittelijä jo sanoi, suhteudumme myönteisesti tähän ehdotukseen.
Sen syyt on esitelty perusteellisesti ja aika on jo rientänyt. Sallikaa minun kuitenkin sanoa, että me pidämme varannon lisäämistä tarpeellisena.
Ensinnäkin siksi, että se edistää EKP:n taloudellisen riippumattomuuden vahvistamista, ja Euroopan keskuspankin riippumattomuus on olennainen edellytys tämän valuutan vakaudelle ja loukkaamattomuudelle.
Maksetusta pääomasta ja virallisesta varannosta saatavat tulot ovat tällä hetkellä EKP:n ainoat tulonlähteet, joilla sen oletetaan rahoittavan itse oma toimintansa.
Me tiedämme, että EKP:lle koitui tappioita tilivuodelta 1999.
Meidän on sanottava siksi, että tulojen puute vie EKP:lta mahdollisuuden muotoilla politiikkaansa riippumattomasti ja avoimesti.
Rahoitustarpeet on siksi katettava, jotta EKP:n riippumattomuutta ei koskaan kyseenalaisteta.
Toiseksi me kannatamme tätä lisäämistä, koska se edistää EKP:n uskottavuutta markkinoilla.
EKP:n taloudellinen riippumattomuus, jotta se voi ylläpitää itse omaa toimintaansa, vahvistaa myös Euroopan keskuspankin uskottavuutta kansainvälisillä markkinoilla ja vahvistaa siksi myös euroa matkalla kolmanteen vaiheeseen 1. tammikuuta 2002 alkaen.
Kolmanneksi varannon lisääminen parantaa EKP:n reagointi- ja sopeutumiskykyä.
Markkinoiden voimakkaan epätasapainon tilanteessa Euroopan keskuspankilla on sen varantojen mahdollisen kaksinkertaistamisen myötä mahdollisuus hoitaa tehtäviään nopeammin ja tehokkaammin vakauspolitiikan hengessä.
EKP saa mahdollisuuden reagoida joustavammin, koska sillä on käytettävissä siihen tarvittavat varat.
Me olemme esittäneet mietinnössämme myös lisämallia, jolla parannetaan tämän menettelyn avoimuutta, ja pyydän parlamenttia hyväksymään varannon lisäämisen.
Arvoisa puhemies, parlamentti hyväksyy lainsäädäntöpäätöslauselmaesityksessä Euroopan keskuspankin (EKP) suosituksen neuvoston asetukseksi Euroopan keskuspankin esittämistä valuuttavarantosaamisia koskevista lisävaatimuksista.
Perusteluina mainitaan: ensinnäkin se sisältyy perustamissopimukseen.
Jos perustamissopimusta ei sovelleta eikä hyväksytä asetusta tästä asiasta, se voitaisiin tulkita merkiksi EKP:n ja neuvoston välisestä erimielisyydestä.
Toiseksi EKP:lle välttämätöntä taloudellista riippumattomuutta on vahvistettava.
Kolmanneksi täten vahvistetaan valuuttainterventiovälineen uskottavuutta ja lisätään EKP:n kykyä sopeutua erilaisiin tilanteisiin.
EKP:n taloudellisen tilanteen rakenteellista parantamista vastaan ei ole tietenkään mitään sanomista.
Kysymys onkin vain siitä, ratkaistaanko tämä ongelma pysyvästi enemmän ulkopuolelta maksetulla rahalla.
Tämän arvioimiseksi ennen asian päättämistä pitäisi keskustella ainakin seuraavista kysymyksistä:
Ensinnäkin: onko kansantaloudellisesti järkevää harjoittaa tällaista tiukkaa rahapolitiikkaa, kuten EKP tekee, tiukempaa kuin Euroopan kehitysrahasto.
Toiseksi: eikö maksuvalmiuden ja talletusoikeuden korkokannan nostaminen, kuten tapahtui 9. helmikuuta 2000 lähtien, ole ristiriidassa suhdannekehityksen kanssa?
Kolmanneksi: eivätkö päättäväisemmät toimet työttömyyden alentamiseksi pysyvästi ole todennäköisin keino taata hintojen vakaus?
Neljänneksi: eikö tarjontasuuntautuneen talouspolitiikan ohella pitäisi panna enemmän painoarvoa myös kysyntäsuuntautuneelle talouspolitiikalle - siis eurooppalaisten sisämarkkinoiden vahvistaminen alentamalla tuloverotusta jäsenmaissa?
Viidenneksi: onko aivan väärin olettaa, että vaihtokurssin vahvistaminen euron käyttöönoton yhteydessä vastasi enemmänkin poliittista toiveajattelua kuin taloudellista todellisuutta?
Kuudenneksi: mitkä ovat ne konkreettiset syyt siihen, että EKP:lle koituu todennäköisesti tappioita tilivuodelta 1999?
Näihin kysymyksiin vastaamisesta ryhmällemme käy selväksi, että se ei voi hyväksyä tätä päätöslauselmaesitystä.
Ei siksi, että EKP:llä on käytettävissään liian vähän valuuttavarantoja, vaan koska se on suunnattu rakenteellisesti väärin ja tulee siten valittamaan näistä maksuvalmiusvaikeuksista pysyvästi.
Arvoisa puhemies, Euroopan keskuspankki suosittaa neuvostolle valuuttavarantonsa kaksinkertaistamista.
Se vetoaa tässä asiassa kahteen luonteeltaan hyvin erilaiseen väittämätyyppiin.
Ensimmäiset väittämät liittyvät sen omaa toimintaa koskeviin huoliin, koska sen henkilöstön inflaatio näyttää olevan verrannollinen sen varoista saatuihin tuloihin, joiden voitaisiin kuitenkin olettaa olevan riittäviä sen itserahoitukseen.
EKP julistaa järjellisenä hetkenään, että rakenteellisesta vajeesta kärsivä keskuspankki ei yksinkertaisesti ole uskottava.
Tämä on totta ja aiheuttaa huolestuneisuutta hallinnasta vastuussa olevien henkilöiden pätevyyksistä, joiden on niin nopeasti korotettava tavoitettaan.
Toisten väittämien tavoitteena on lisätä EKP:n interventiokykyä markkinoilla euron yleisen arvonvähennyksen kehyksessä, päinvastoin kuin meille annetuissa rauhoittavissa ennusteissa on kerrottu, ja yhden unionin jäsenvaltion rahoituspaikkaa koskevien toistuvien hyökkäysten kehyksessä, joka on, tämä on totta, toiminut viisaasti päättäessään olla osallistumatta yhtenäisvaluutan käyttöön.
Ei siten tarvinnut odottaa kauan aikaa, että Euroopan unionin riippumattomuutta ja taloudellista valtaa osoittava väline näyttää näin raa' asti omat vajavaisuutensa.
On aikamoisen hämmästyttävää lukea esittelijän toteavan, että jos poliittiset tahot (Euroopan parlamentti ja neuvosto) kieltäytyisivät auttamasta EKP:tä parantamaan taloudellista tilannettaan rakenteellisesti, EKP:n ei enää voitaisi katsoa olevan markkinoista riippumaton.
Tässä nähdään hyvin EKP:n ensisijaisuudet, jonka tapana on asettaa poliittiset piirit tosiasioiden eteen ja joka pyrkii ennen kaikkea nostamaan arvostustaan rahoituspiireissä, mikä on ilmeisestikin tärkeämpää kuin kansojen luottamus.
Ei, todellakaan, emme välitä paljoakaan siitä, kaksinkertaistaako EKP haittakykynsä vai ei.
Olisimme halunneet mieluummin todellisten vastuutahojen eli 15 hallitusten todellista itsekritiikkiä ja loogista suunnanvaihtoa, jonka avulla jäsenvaltioiden kansat voisivat vapautua yhdenmukaisesta kohtalosta, jonka heille ovat valmistaneet federalistisen jumalallisen oikeuden teknokraattien ja maallistuneiden keinottelijoiden muodostama kirjava parivaljakko.
Goebbels painottaa, että parlamentin kieltäytyminen voitaisiin tulkita syväksi erimielisyydeksi Euroopan keskuspankin harjoittaman politiikan oikeutuksesta.
Tämä syy riittää meille, jotta kehotamme äänestämään tätä tekstiä vastaan.
Arvoisa puhemies, voimme hämmästellä oikeutetusti Euroopan keskuspankin pyyntöä mahdollisuudesta vaatia valuuttavarannon rajan kaksinkertaistamista kansallisilta keskuspankeilta.
On totta, että nykyisen rajan 50 miljardia euroa - todellisuudessa 39,5 miljardia euroa, koska jotkin maat eivät osallistu talous- ja rahaliittoon - korottaminen 100 miljardiin saattaa näyttää ensi näkemältä hyväksyttävältä, jos muistetaan, että kansallisilla keskuspankeilla on vielä 300 miljardia euroa omaa virallista varantoa.
Kuitenkin tämä toimi on ajallisesti niin lähellä päivämäärää, jolloin yhtenäisvaluutta otettiin käyttöön, että se osoittaa hyvin, että silloin toimitettu varannon arvio oli selvästi liian alhainen.
Miksi?
Joidenkin teknisiä yksityiskohtia koskevien selitysten lisäksi, kuten EKP:n virkamiesten tarkka määrä, voidaan löytää vain yksi pätevä syy: euron käyttöön ottoa ympäröivä euro-optimismi, silloin vallalla olevan ilmauksen mukaisesti, johti ajattelemaan, että yhtenäisvaluutta olisi luonnollisesti vahva ja että varantoa koskeva kysymys oli siis toissijainen.
Kaikki näyttävät nyt heräävän enemmän todellisuuteen.
Mutta asiaa ei silti vielä ole ratkaistu, sillä asetusluonnoksen perustelut, kuten Euroopan parlamentin mietinnön perustelut, pikemminkin huolestuttavat meitä. Niissä ilmoitetaan ohimennen, että rajan korottamisen ansiosta, lainaan: "lisätään EKP:n kykyä sopeutua eri tilanteisiin".
Koska tässä ei viitata euron arvonkorotuksen olettamukseen - tässä tapauksessa ei tarvittaisi luonnollisesti lainkaan lisää varantoa - suuntana on siis laskun olettamus.
Euroopan parlamentin mietintö on sitäkin hälyttävämpi, koska siinä mainitaan mustaa valkoisella euron mahdollinen häilyvyys, jota ei hänen mukaansa tarvitse enää näyttää toteen.
Tämä lipsahdus ei epäilemättä ole mieluinen Duisenbergille, joka puolestaan selittää päivittäin, että euro on perustaltaan vakaa valuutta.
Mutta tämä on kuitenkin paljastava lipsahdus.
Tosiasiassa ei ole realistista uskoa, että keinotekoinen valuutta voisi herättää samaa luottamusta kuin kansan voimakkaasti tukema valuutta.
. (EN) Arvoisa puhemies, haluaisin tehdä seuraavat huomautukset kollegani Solbesin puolesta.
Neuvosto - kuten myös parlamentti - on konsultoinut komissiota Euroopan keskuspankin suosituksesta, joka koskee EKP:n lisävaatimuksia valuuttavarantosaamisista.
Komissio on hyväksynyt maaliskuun 8. päivänä kannan tähän suositukseen, joka kuuluu seuraavasti: ottaen huomioon sekä komission että EKP:n aloiteoikeuden komissio on suostunut Euroopan keskuspankin tekemään aloitteeseen.
Komissio tukee EKP:n valuuttavarantosaamisia koskevien vaatimusten ylärajan kaksinkertaistamista siihen määrään saakka kuin nämä lisävaatimukset lisäävät valuuttavarantojen hallussapitoa alkuperäiseen EKJP:n perussääntöön kirjattuun 50 miljardin euron määrään saakka.
Komissio on sen vuoksi hyväksynyt myönteisen kannan EKP:n suositukseen.
Jos parlamentti hyväksyy Goebbelsin mietinnön nykyisessä muodossaan, tämä tarkoittaisi sitä, että parlamentin ja komission näkemykset lähentyvät toisiaan, mikä olisi minusta myönteistä.
Kiitos, arvoisa komission jäsen.
Keskustelu on päättynyt.
Äänestys toimitetaan huomenna klo 9.00.
(Istunto päättyi klo 19.35.)
Edellisen istunnon pöytäkirjan hyväksyminen
Eilisen istunnon pöytäkirja on jaettu.
Onko huomautettavaa?
Arvoisa puhemies, kuulimme eilen illalla uutisista saksalaiselta televisiokanavalta, Erste Deutsche Fernseheniltä, että virallinen syyttäjä alkoi uudelleen tutkia Euroopan unionin Balkanin erityisedustajan Hombachin toimia.
Tällaisia ongelmia on ollut jo runsaasti, ja myös edellisellä komissiolla oli vaikeuksia, ja nyt on kyse väitteestä, jonka mukaan jollekin agentuurille on ilmeisesti maksettu vastikkeetta 300 000 Saksan markkaa.
Pyytäisin teitä tiedottamaan neuvostolle siitä ja kehottamaan sitä pidättämään Hombachin kaikista tehtävistään, kunnes tämä tutkinta on saatu lopulliseen ja lainvoimaiseen päätökseen.
Meillä ei ole varaa siihen, että Euroopan unionista saadaan taas kielteinen vaikutelma.
Kannanottonne merkitään pöytäkirjaan, hyvä kollega.
Eilisiltana äänestyksien jälkeen istuntosalissa esitettiin kommentti, josta haluan irrottautua ja johon en halua liitettävän itseäni.
Tulkinnassa ei ollut mitään virhettä, jotkut tämän parlamentin jäsenet todellakin viittasivat tekniseen ryhmään (TDI) puhuessaan rasistien teknisestä ryhmästä.
Tämä oli epäoikeudenmukainen kommentti.
Kukaan ei voi, vaikka miten venyttäisi mielikuvitustaan, pitää Emma Boninon kaltaista henkilöä rasistina.
Tässä istuntosalissa pitäisi olla varovainen siinä, miten kohtelee muita ihmisiä.
Jotkut eivät ehkä pidä siitä, että tekninen ryhmä on perustettu, mutta näin on tehty.
Sen jäsenet on valittu parlamenttiin aivan kuten minutkin ja jokainen tämän parlamentin jäsen, ja tämä tosiasia meidän täytyy hyväksyä.
Ihmisillä on oikeuksia, ja mielestäni eilen esitettyä kommenttia ei voida hyväksyä.
Kannanottonne merkitään pöytäkirjaan, hyvä jäsen.
Arvoisa puhemies, kun maanantain istunnossa kiitin Ranskan valtiota, Strasbourgin kaupunkia ja Euroopan parlamenttia siitä, että televisiosta tulee suomenkielisellä kanavalla ääni, vaikka kuvaa ei tule, ja että hanoista tulee kylmää mutta ei lämmintä vettä, en tarkoittanut sitä, että niin pitäisi olla, vaan tarkoitin tällä sitä, että nämä asiat pitäisi korjata.
Toivoisin, että Ranskan valtio, Strasbourgin kaupunki ja Euroopan parlamentti ryhtyisivät toimenpiteisiin näin pienten asioiden korjaamiseksi näin kalliissa rakennuksessa.
Oikein hyvä, jäsen Seppänen, myös teidän kannanottonne merkitään pöytäkirjaan.
Arvoisa puhemies, perehtyessäni pöytäkirjaan huomaan kauhukseni, että olen taas kerran unohtanut allekirjoittaa läsnäololistan, vaikka olen osallistunut melkoiseen määrään nimenhuutoäänestyksiä.
Haluaisin, että läsnäoloni kirjattaisiin eiliseen pöytäkirjaan.
Asia on selvä.
Arvoisa puhemies, huomautukseni ei koske pöytäkirjaa vaan Euroopan parlamentin tiedotusyksikköä.
En tiedä, onko tämä oikea ajankohta tämän asian sanomiseen.
Asiani ei koske pöytäkirjaa, vaan tämä on toisenlainen huomautus.
Voinko esittää sen nyt?
Siis: sain juuri kollegaltani Päiväkatsauksen eilisen päivän keskustelusta, joka koski Ludfordin mietintöä, ja totean pahoitellen, ettei se sisällä eilen ryhmämme puolesta antamaani äänestysselitystä.
Pyydän parlamentin yksikköjä selvittämään, miksi sitä ei mainita.
Yksiköt tutkivat asian hyvin tarkkaan, jäsen Poettering, minä huolehdin siitä.
Arvoisa puhemies, haluaisin mielelläni huomauttaa eilisestä pöytäkirjasta, että olen erittäin pettynyt siihen, että eilisissä äänestyksissä oli paikalla alle 200 jäsentä.
Huomasin tämän pöytäkirjasta.
Hyvä on, jäsen Manders, kaikki tämä on kirjattu muistiin.
(Pöytäkirja hyväksyttiin.)
ÄÄNESTYKSET
Keskuspankki, oli se sitten kansallinen tai eurooppalainen, on aina yksinomaan suuren pääoman ja sen omistajien palveluksessa, Me kieltäydymme valitsemasta niiden eri tapojen välillä, joita kapitalistiset ryhmät ja rikkaat omistajat käyttävät hoitaessaan pankkiasioitaan, sillä ne tekevät niin joka tapauksessa työtätekevien kansanluokkien ja kansan enemmistön etuja vastaan.
Pidättäytymisemme äänestämästä osoittaa vastalauseemme pankkijärjestelmän niin kansallista kuin eurooppalaista järjestelmää vastaan.
. (FR) Euroopan keskuspankin suositus saa meidät pohtimaan ja toimimaan varovaisesti kahdesta syystä:
Mitä menettelytapaan tulee, toteamme, että se säilyy samana: yhteisön toimielimet esittävät typistettyjä kertomuksia, joissa minimoidaan jäsenvaltioiden itsemääräämisoikeuden vähenemisestä aiheutuvat seuraukset. Toimielimet etenevät pienin askelin.
Komissio on siis vakuuttanut, ettei euron käyttöönoton aikana EKP eikä EKPJ, joka on määrätty valtioiden virallisten valuuttavarantojen haltijaksi ja hoitajaksi, mitenkään uhkaa valtioiden itsemääräämisoikeutta.
Kuitenkin unohdetaan, että kansalliset keskuspankit hoitavat varojaan EKP:n puolesta, ja se päättää yksin rahapolitiikasta, ja toisaalta se, että EKP:n perussäännön 30.1 artikla määrää varantosaamisten enimmäismääräksi 50 miljardia euroa, minkä on arvioitu riittävän varmistamaan EKP:n itsenäisyys, ja että kaksi vuotta myöhemmin, riippumattomuuden periaatteen nimissä se vetoaa 30.4 artiklaan lisävarojen saamiseksi, tarkoituksenaan lisätä vielä itsenäisyyttään ja uskottavuuttaan...
Meidän mielestämme on oikeutettua kysyä, onko tällä kuilulla pohjaa vai menevätkö varat todellakin hukkaan!
Mitä itse asiaan tulee, tämän uuden kohtuuttoman vaatimuksen "valepuku" ei saa harhauttaa meitä; kyse ei ole vain lisävarojen antamisesta itsenäiselle elimelle, jotta se voisi toteuttaa tehokasta rahapolitiikkaa jäsenvaltioiden hyödyksi, vaan kyse on myös siitä, että luodaan epäsuorasti lisäresursseja, jotka hyödyttävät teknokraattista järjestelmää, jotta se voi rahoittaa aina vain suuremman toiminnan tarpeita.
Näin pidetään salaperäisyyden verhoa taitavasti yllä. Kun euron piti olla "vahva ja vakaa" ja kun varantosaamiset oli aluksi tarkoitettu turvaksi siirtymävaiheessa (hätätapauksessa), nyt näyttää siltä, ettei kumpaakaan näistä ennusteista ole noudatettu ja että Frankfurtin pysähtyneisyys on täydellistä!
Näin ollen herää uusi kysymys: näiden varojen tehokas käyttö.
Miksi valtioiden pitäisi luopua resursseistaan sellaisen yhteisön toimielimen hyväksi, jota ei voida sen välttämättömän riippumattomuuden vuoksi kontrolloida?
Muistakaamme lopuksi, että valtiota ei määritä ainoastaan itsemääräämisoikeus, joka sillä on sen autonomisen toiminnan takia.
Kokemuksesta tiedämme itse asiassa, että sen arvovalta ja sen uskottavuus kansainvälisellä näyttämöllä ovat riippuvaisia hyvin voimakkaasti sillä olevista resursseista: täytyy siis olla tarkkana, sillä näiden kahden asteittainen riistäminen valtiolta johtaisi, tietyn ajan kuluttua, sen itsensä kieltämiseen!
Yhteistä maatalouspolitiikkaa koskevat tiedotustoimet
Esityslistalla on seuraavana Izquierdo Rojon laatima maatalouden ja maaseudun kehittämisen valiokunnan mietintö (A5-0046/2000) ehdotuksesta neuvoston asetukseksi yhteistä maatalouspolitiikkaa koskevista tiedotustoimista (KOM(1999) 536 - C5-0249/1999 - 1999/0209(CNS)).
Arvoisa puhemies, esittelen maatalouden ja maaseudun kehittämisen valiokunnan mietinnön ehdotuksesta neuvoston asetukseksi maatalouspolitiikkaa koskevista tiedotustoimista.
Tämä mietintö on ennakkotapaus, sillä tämä on ensimmäinen kerta, kun neuvosto kuulee parlamenttia näiden toimien osalta.
Maatalouden ja maaseudun kehittämisen valiokunta tutki tätä luonnosta lainsäädäntöpäätöslauselmaksi erittäin kiinnostuneena ja ripeästi ja hyväksyi sen yksimielisesti.
Parlamentin ehdottamissa tarkistuksissa haluaisin korostaa seuraavia näkökohtia: ensinnäkin tarkistuksessa 2 mainitaan maaseudun tiedottamisesta vastaavat carrefour-keskukset näiden toimien mahdollisina toteuttajina.
Toiseksi siinä otetaan erityisesti huomioon nuorten maanviljelijöiden merkittävä tehtävä näiden toimien toteuttajina.
Kolmanneksi toteamme komissiolle, että pidämme hallinnollisten toimenpiteiden yksinkertaistamista ja nopeaa toteuttamista myönteisenä asiana sekä ohjelmien arvioinnissa että myöhemmässä valvonnassa.
Neljänneksi pidämme näiden toimien parhaana mahdollisena kohteena maaseudun miehiä ja naisia, maanviljelijöitä ja muita maaseudun toimijoita.
Tarkistuksistamme voi nähdä, että ne ovat ihmisläheisiä ja että niissä omaksutaan avoin ja paljon dynaamisempi keskustelutapa.
Niissä vältetään sellaista YMP:tä koskevaa tiedotustoimintaa, joka on pelkästään byrokraattista, teknistä ja passiivista.
Tämän vuoksi uskomme parlamentin tarkistusten parantavan tekstiä.
Viidenneksi, mitä yhteisrahoituksen osuuteen tulee, parlamentti toivoisi komission voivan kasvattaa tätä osuutta lisäämällä rahoitusta sellaisten organisaatioiden ja järjestöjen kohdalla, joilla ei ole varoja.
Kuudenneksi, mitä määrärahasitoumuksiin tulee, tiedämme nyt, että ehdotuksen mukaan kyse on 4,5 miljoonan euron vuotuisesta summasta, joka maksetaan EMOTR:n tukiosastosta, mikä merkitsee nykyisen kauden, 20002006, osalta 27 miljoonan euron summaa; parlamentin ehdotuksessa kuitenkin todetaan, että Euroopan komission on vahvistettava määrärahojen jako hyvin monelle organisaatiolle, jolla on tämän asetuksen mukaisesti oikeus osallistumiseen.
Arvoisa puhemies, lopuksi haluaisin korostaa tarkistuksen 10 merkitystä. Siinä ehdotetaan uutta 5 a artiklaa, jossa määritellään ne kriteerit, joihin tukikelpoisten ohjelmien ja toimien on mukauduttava: niiden on oltava ohjelmia, jotka voimistavat kestävää ja monitoimintaista maataloutta; joiden avulla säilytetään ja luodaan työpaikkoja; edistetään sosiaalista ja alueellista yhteenkuuluvuutta; joissa annetaan naisille ja nuorille keskeisempi asema; joilla suojellaan ympäristöä ja turvataan veden saanti, ilman ja maaperän laatu; joissa käsitellään maatalousjätteitä ja hallitaan maaseudun asumisessa ja liikenteessä käytettävän energian kulutusta.
Mielestämme kyse on sellaisista hankkeista, joiden on edistettävä maaseudun kehittämistä sekä parannettava elintarvikkeiden turvallisuutta ja tuotteiden laatua.
Euroopan parlamentti haluaisi, että näiden tulevien tiedottamista koskevien toimien osalta komissio hoitaisi asiat sillä tavalla, että toteutettaisiin nämä ensisijaiset tavoitteet, jotka ovat maatalouden ensisijaisia tavoitteita vuonna 2000.
Arvoisa puhemies, tässä kaikki.
Haluan kiittää maatalouden ja maaseudun kehittämisen valiokunnan jäseniä heidän tuestaan ja yhteistyöstä kaikissa pitämissämme kokouksissa.
Haluaisin myös, että Euroopan komissio ottaisi nämä parlamentin mielipiteet tavalla tai toisella huomioon.
Arvoisa puhemies, avoimuutta ja tiedottamista EU:n kansalaisille EU:n työstä on pidettävä mahdollisimman tärkeinä asioina.
Näinä vuosina on erittäin tärkeää, että Euroopassa tehtävästä yhteistyöstä tiedotetaan asiallisesti ja avoimesti, sillä laajentuminen Keski- ja Itä-Eurooppaan asettaa meille erittäin suuria vaatimuksia.
Erityisen tärkeää on selittää, mistä yhteisessä maatalouspolitiikassa on kyse ja tiedottaa sen tavoitteista, välineistä ja kehitysmahdollisuuksista.
Asia koskee useita kohderyhmiä, erityisesti maanviljelijöitä, mutta myös suurta yleisöä ja kaikkia niitä, jotka ovat suoraan tai epäsuorasti tekemisissä maatalouden kanssa.
Jotta tässä työssä onnistuttaisiin, on tärkeää, että yhteistyöhön ryhdytään niin viljelijäjärjestöjen kuin kuluttajienkin kanssa.
Yhteinen maatalouspolitiikka on yhteisön yhtenäisistä politiikoista ensimmäinen, mutta myös tärkein, ja sille on varattu merkittävä osa EU:n talousarviosta.
Sen vuoksi on myös tärkeää tarkentaa, että tukijärjestelmien avulla varmistetaan se, että kuluttajat saavat tukien ansiosta tuotteita nyt halvemmalla kuin siinä tapauksessa, että tukia ei maksettaisi lainkaan.
Tämä merkitsee sitä, että EU:n maatalouden tukijärjestelmistä on hyötyä kaikille EU:n kansalaisille.
Yhteinen maatalouspolitiikka kehittyy ja muuttuu jatkuvasti.
Se asettaa suuria vaatimuksia tiedotukselle ja erityisesti välttämättömälle koordinoinnille, jotta yhteistyö voisi onnistua niin jäsenvaltioissa kuin jäsenvaltioiden keskenkin.
Olot vaihtelevat suuresti, ja viljelijäjärjestöjen on sen vuoksi oltava päätoimijoita, koska näissä järjestöissä huomiota kiinnitetään erityisesti maanviljelijöihin.
Arvoisa puhemies, arvoisat jäsenet, yhteistä maatalouspolitiikkaa koskevien tiedotustoimien tavoitteena on lähinnä maatalouden ja maaseudun toimijoille suunnatun viestintästrategian luominen.
Komission asetusehdotusta voidaan mielestämme kuitenkin arvostella ennen kaikkea siitä, että myös muut tahot kuin maatalousalan järjestöt voisivat päästä osallisiksi tästä budjettikohdasta samalla kun määrärahat ovat kokonaisuudessaan vain neljä ja puoli miljoonaa euroa.
Asiaa pahentaa entisestään komission aikomus varata määrärahoja myös omaan käyttöönsä, sillä jos otetaan lisäksi huomioon yksittäiset toimet, järjestöjen käyttöön jää tällä tavoin ainoastaan kolme miljoonaa euroa, mitä on pidettävä täysin riittämättömänä summana.
Esittelijän ehdottama tarkistus, jonka mukaan komission olisi mukautettava kokonaismäärärahat vastaamaan niiden järjestöjen suurta määrää, jotka ovat oikeutettuja osallistumaan tämän asetuksen perusteella, on sen vuoksi varsin myönteinen.
Komission ehdotukseen sisältyy kuitenkin myös toinen kielteinen näkökohta, joka koskee yhteisrahoituksen osuutta. Se olisi ehdotuksen mukaan vain 75 prosenttia samalla kun komission suoraan toteuttamat toimet olisi tarkoitus rahoittaa sataprosenttisesti.
On selvää, että ehdotus merkitsee yhteisrahoituksen osalta sitä, että etenkin taloudellisesti kaikkein heikoimmassa asemassa olevien järjestöjen olisi entistäkin vaikeampi päästä osallisiksi tästä rahoituksesta, vaikka juuri ne tarvitsisivat tukea kaikkein kipeimmin.
Juuri näihin näkökohtiin perustuu oma ehdotuksemme, jonka tarkoituksena on täydentää mietintöön sisältyviä ajatuksia.
Ehdotuksemme mukaan yhteisön yhteisrahoituksen osuus voisi ylittää 75 prosentin rajan niiden järjestöjen osalta, jotka edustavat taloudellisesti heikossa asemassa olevia pientiloja ja perheviljelmiä.
Toivommekin, että tämä ehdotus tulee hyväksytyksi.
Mitä tulee ehdotukseen, jonka mukaan komission käyttöön jääviä määrärahoja olisi vähennettävä miljoonalla eurolla, jotta yksittäisten toimien määrää voitaisiin vastaavasti lisätä, nähdäksemme tällainen ratkaisu voisi olla yksi käyttökelpoinen tapa parantaa komission ehdotusta.
Lopuksi on myös syytä korostaa, että komission on yksinkertaistettava hallinnollisia menettelyjä järjestöjen esittämien ohjelmien tutkimisen ja myöhemmän valvonnan osalta.
Arvoisa puhemies, olen iloinen tästä toimenpiteestä.
Hallinnolliselta näkökannalta katsottuna asian virallistaminen on hyvä asia.
Mutta kun ajattelemme asiaa tarkemmin, on rahasumma melko pieni määrältään - 27 miljoonaa euroa kuudeksi vuodeksi.
Kun otetaan huomioon maatalouden budjetin koko ja se, että se ulottuu kaikkialle unionissa, rahasumma on määrältään suhteellisen pieni.
Sen vuoksi olen iloinen siitä, että suurimmassa osassa kokonaiskustannuksista maksetaan 50 prosenttia, mieluummin kuin 75 prosenttia.
Mitä suuremmassa määrässä kustannuksia maksetaan 50 prosenttiin asti, sitä suurempi määrä voidaan rahoittaa ja sitä laajemmat ovat sen vaikutukset.
Yhteistä maatalouspolitiikkaa arvostellaan paljon.
Yksi niistä asioista, joita ei ole laajasti ymmärretty, on tämän politiikan sosiaalinen tärkeys: se tosiasia, että yhteinen maatalouspolitiikka on mahdollistanut unionin kaikilla kehitysalueilla asutuksen säilymisen ja tukenut sosiaalisessa mielessä sellaisia yhteisöjä, jotka eivät olisi muuten säilyneet.
Tämä on erityisen totta reunavaltioiden, kuten Irlannin, Kreikan, Espanjan ja Portugalin kohdalla, joissa on tuettu ja ylläpidetty sellaisia yhteisöjä, jotka muuten olisivat hävinneet. Näin on tehty, jos ei pysyvästi, niin ainakin taloudellisten olojen muuttumiseen ja uuden teknologian saapumiseen asti.
Yhteisen maatalouspolitiikan pitkän ajan vaikutus on näin suurempi, kuin ihmiset ovat yleensä ajatelleet.
En löydä mitään moitittavaa komission tavassa, jolla se on ollut vuorovaikutuksessa maatalousalan kanssa vuosien mittaan.
Kokemukseni mukaan Euroopan komissio on ollut avoimempi vetoomuksille ja tiedon vaihdolle maatalousalan kanssa kuin suurin osa jäsenvaltioiden maatalousministeriöistä.
Komissio opetti jäsenvaltioita vuosien mittaan olemaan avoimia kovin rajoittuneiden resurssien puitteissa.
Mutta kuluttajien huoli ruoan uusista tuotantoprosesseista ja -järjestelmistä nostaa uusia paineita.
Nämä asiat täytyy selittää niin viljelijöille kuin kuluttajillekin.
On olemassa monia myyttejä siitä, mikä on turvallista ja mikä ei.
Tärkeä tehtävämme on koko tuotantojärjestelmän selittäminen Euroopan kuluttajille ja niille unionin ulkopuolisille kuluttajille, jotka ostavat ruokaamme.
On tärkeää, että käytämme tähän niin paljon varoja kuin mahdollista.
Viimeinen asia, johon haluan kiinnitettävän huomiota, on se, että nämä paineet saavat maatalouden reagoimaan.
Kun me väistämättömästi vähennämme joitakin tukia laajentumisprosessin aikana ja samalla jatkamme ympäristön- ja kuluttajiensuojeluun painostamista, aiheutuu tuottajien ja Euroopan unionin hallinnon välille kitkaa.
Sen puolesta äänestäminen, että saadaan mahdollisimman paljon varoja, joita käytetään hyvien suhteiden luomiseen, on viisasta politiikkaa.
. Arvoisa puhemies, ensiksi haluan kiittää esittelijää Maria Izquierdo Rojoa ja valiokunnan jäseniä mietinnöstä.
Ehdotetulla asetuksella on tarkoitus antaa komissiolle väline, jonka avulla komissio voi esitellä Euroopan maatalouden toimintamallia ja antaa laajempaa julkisuutta yhteiselle maatalouspolitiikalle.
Tällä tavoin se helpottaa maatalouspolitiikan toteuttamista.
Sitten parlamentin ehdottamista tarkistuksista; ne eivät yleensä tähtää asiasisällön muuttamiseen vaan pikemminkin ehdotusten tarkistamiseen:
Tarkistukset 2 ja 6 koskevat tuen piiriin tulevia järjestöjä ja organisaatioita.
Komission mielestä ei ole tarpeellista mainita nimeltä ryhmiä ja organisaatioita.
Kaikki maatalouden järjestöt ja maaseudun toimijat tulevat 2 artiklan mukaan kyseeseen.
Näin ollen ehdotetut lisäykset ovat tarpeettomia.
Tarkistusehdotukset 5, 8 ja 10 koskevat tukikelpoisia toimia.
Tarkistus 5 sisältää tarkennuksia koskien maaseudun miehille ja naisille suunnattuja tiedotustoimia ja keskustelua.
Ne ovat tarpeettomia, koska ne sisältyvät jo komission ehdotukseen.
Yksi tässä tarkistuksessa esitetty tarkennus, "tukea heitä valinnoissaan", puolestaan ei ole komission ehdotuksen mukainen.
Tämän asetuksen tarkoituksena ei ole tarjota maanviljelijöille erityistä palvelua.
Sen voivat paremmin tehdä paikalliset elimet.
Käytettävissä olevat varat eivät myöskään riittäisi siihen.
Edelleen 3 artiklaan tehtyjen lisäysten osalta tahtoisin huomauttaa, että tiedonvälitysvierailut eivät ole poissuljettuja.
Tukikelpoisten toimien luettelo ei nimittäin ole tyhjentävä, mikä ilmenee sanasta "erityisesti".
Komissio on valmis kuitenkin hyväksymään tämän tarkennuksen.
Pitkään kestävien vaihto-ohjelmien rahoitusta ei kuitenkaan voida hyväksyä, koska sellaiset toimet eivät kuulu tiedotuspolitiikkaan.
Tarkistus 10 koskee artiklaa 5.
Komissio kannattaa tässä mainittuja päämääriä, mistä on todistuksena se, että ne sisältyvät implisiittisesti 1 artiklaan, joka koskee Euroopan maatalouden toimintamallia.
Siksi ei ole mielekästä toistaa tämän mallin sisältöä perinpohjin.
Tarkistukset 7 ja 13 koskevat prosentuaalista rahoitusosuutta.
Komission mielestä ei ole toivottavaa maksaa enempää kuin 75 % tukikelpoisista kustannuksista.
Käytettävissä olevat varat ovat vähäiset.
Mitä alhaisemmaksi rahoitusosuus jää, sitä suurempi määrä voidaan rahoittaa ja sitä suurempi on moninkertaistava vaikutus.
Tarkistukset 9 ja 12 koskevat määrärahojen jaottelua ja vahvistamista.
Kuten tunnettua, parlamentti käyttää budjettivaltaa yhdessä neuvoston kanssa.
Tämän vuoksi komission mielestä tarkistusta 9 ei tarvita.
Tarkistuksen 12 osalta, jossa esitetään määrärahojen jaottelun sisällyttämistä asetukseen, toteaisin, että jos jaottelu lyödään ennalta lukkoon, menetetään budjettikohdan hallinnoinnille tarpeellinen joustavuus, mikä saattaa olla vahingollista esitettävien rahoitushakemusten kannalta.
Tarkistus 11 koskee arviointia, evaluaatiota.
Komissio on yhtä mieltä parlamentin kanssa säännöllisen arvioinnin hyödyllisyydestä.
Se voidaan parhaiten ottaa huomioon täytäntöönpanoasetuksessa.
Tarkistus 4 koskee hallinnollisia toimia.
Tämä ylimääräinen johdanto-osan kappale on asetuksessa komission mielestä tarpeeton.
Hallinnollisista yksityiskohdista, arvioinnista ja myöhemmästä arvioinnista säädetään komission antamassa täytäntöönpanoasetuksessa.
Tässä yhteydessä on syytä todeta, että menettelyssä on varmistettava julkisten varojen tehokas valvonta riippumatta siitä, miten avoin ja yksinkertainen tahansa menettely on.
Tarkistukset 1 ja 3 ovat kielellisiä tarkennuksia.
Näitä tarkennuksia komissio ei pidä mielekkäinä, koska komission ehdotuksessa johdanto-osan 4 ja 7 kappaleet eivät ole yhtä rajoittavia.
Kiitos, arvoisa komission jäsen.
Keskustelu on päättynyt.
Siirrymme äänestykseen.
(Parlamentti hyväksyi lainsäädäntöpäätöslauselman.)
Palkoviljat
Esityslistalla on seuraavana Izquierdo Rojon laatima maatalouden ja maaseudun kehittämisen valiokunnan mietintö (A5­0045/2000) ehdotuksesta neuvoston asetukseksi tiettyjä palkoviljoja koskevasta erityistoimenpiteestä annetun asetuksen (EY) N:o 1577/96 muuttamisesta [KOM(1999)428 - C5­0187/1999 - 1999/0182(CNS)]
Arvoisa puhemies, esittelen maatalouden ja maaseudun kehittämisen valiokunnan mietinnön ehdotuksesta neuvoston asetukseksi tiettyjä palkoviljoja koskevasta erityistoimenpiteestä annetun asetuksen (EY) N:o 1577/96 muuttamisesta.
Euroopan parlamentti on analysoinut tätä ehdotusta lokakuusta 1999 lähtien, ja 23. helmikuuta 2000 se hyväksyi tämän luonnoksen lainsäädäntöpäätöslauselmaksi yksimielisesti.
Haluaisin korostaa parlamentin ehdottamista tarkistuksista seuraavia näkökohtia.
Ensinnäkin tarkistus 1, joka koskee johdanto-osan 2 a kappaletta.
Tämä tarkistus täydentää neuvoston näkemystä, joka on puhtaasti kaupallinen, ja siinä pyritään laajakatseisempaan ehdotukseen taloudellisten, inhimillisten ja elintarvikkeiden laatuun liittyvien tekijöiden osalta.
Siinä, missä neuvosto puhuu ainoastaan markkinoista, Euroopan parlamentti kiinnittää huomiota siihen taloudelliseen hyötyyn, jota palkoviljojen viljely tuottaa yhteisölle.
Koska Euroopan unionissa viljellään liian vähän valkuaiskasveja, parlamentin mielestä on tarpeen parantaa tukijärjestelmää tuen tasoa alentamatta.
Toiseksi parlamentin tarkistuksessa 2 ehdotetaan, että myös siemenvirnan tuotantoa voitaisiin tukea.
Tätä siementukea sovelletaan jo riisin, kahviherneen ja linssin viljelyyn.
Ehdotamme tätä siksi, että - kuten kaikki tiedämme - siementen tuotantoon kohdistetaan ylimääräisiä teknisiä vaatimuksia ja laadunvalvontaa, ja jos se jätettäisiin tukijärjestelmän ulkopuolelle, sillä voisi olla erittäin kielteisiä vaikutuksia siemenvirnan tuotannon laatuun.
Kolmanneksi tarkistuksessa 3 todetaan, että komission olisi mielestämme tehtävä viipymättä markkinointivuotta 20022003 koskevia ehdotuksia.
Arvoisa puhemies, ennen kuin lopetan, haluaisin muistuttaa, että vuonna 1993 josta on jo melko kauan neuvosto totesi, että se aikoi vahvistaa nykyistä palkoviljojen tukijärjestelmää asteittain.
Sitä ei kuitenkaan ole vielä tehty.
Toisaalta peräkkäiset markkinointivuodet osoittavat, että tämä järjestelmä on jatkuvasti epätasapainossa.
Taattu enimmäispinta-ala ylitetään järjestelmällisesti ja siitä rangaistaan yhä uudelleen viljelijöitä, jotka joutuvat kärsimään tuen vähentämisestä jopa 20 prosentilla.
Arvoisa puhemies, kaiken tämän perusteella Euroopan parlamentin maatalouden ja maaseudun kehittämisen valiokunta haluaisi todellisuudessa, että järjestelmää parannettaisiin.
Olemme tietenkin tietoisia siitä, mistä komissio on meille ilmoittanut, eli että tällä hetkellä talousarvioon on tehtävä voimakkaita leikkauksia, joita emme voisi tehdä tukea vähentämättä.
Tämä vuoksi esitämme tätä ehdotusta, joka on itse asiassa voimassaolon jatkamista koskeva ehdotus, ja sanomme komissiolle, että sen on viipymättä laadittava markkinointivuoden 20022003 osalta ehdotuksia, joilla voidaan parantaa tukijärjestelmää tukia vähentämättä.
Kiitän kaikkia maatalouden ja maaseudun kehittämisen valiokunnan jäseniä yhteistyöstä ja tuesta sekä budjettivaliokuntaa sen antamasta lausunnosta, ja kiitos myös komissiolle siitä, että se suhtautuu ehdotuksiimme vuoropuheluun halukkaana ja toivottavasti myös avoimin mielin.
Arvoisa puhemies, arvoisa komission jäsen, tämä tänään parlamentin hyväksyttäväksi annettu mietintö käsittelee palkoviljojen tuesta annetun asetuksen N:o 1577/96 pientä muutosta.
Muutos on niin pieni, että siinä ei muuteta edes taattua enimmäismäärää, vaikka se jaetaankin kahteen osaan, ei myöskään hehtaaritukea.
Siinä vain tarjotaan meille uutuutta, jonka myötä hallintokomitea korvataan viljan hallintokomitealla.
Kuten espanjalaisessa sananlaskussa joka sopii erittäin hyvin tähän mietintöön sanotaan: nämä ovat linssejä; jos haluat, niin ota, jos et, niin jätä.
Näin ollen ryhmäni aikoo kannattaa esittelijän mietintöä, ja ennen kaikkea se kannattaa aivan erityisesti tarkistusta 2, jossa ehdotetaan siemenvirnan tuotantoalueiden sisällyttämistä tukijärjestelmään, koska se johtaa korkealaatuisiin viljelmiin.
Haluaisin kuitenkin korostaa, että olemme menettäneet mahdollisuuden tukea erästä Euroopan eteläosassa sijaitsevaa laajaa ja varsin kuivaa aluetta, jolla ei ole muita viljelyvaihtoehtoja.
Lisäksi virnan kysyntä karjan rehuksi kasvaa koko ajan, mitä ainakin Espanjassa osoittaa se, että kolmen viime markkinointivuoden aikana kylvetty ala on ylittänyt ehdotetun taatun enimmäispinta-alan keskimäärin 100 000 hehtaarilla kunakin markkinointivuonna.
Toisaalta ne elintarvikkeisiin liittyvät ongelmat, joita meillä on ollut Euroopan unionissa, ovat johtuneet siitä, että kasveja syövää karjaa on ruokittu rehulla, ja jos emme tee karjan ruokintaa halvemmaksi kasviproteiineilla - kuten palkokasveilla - sekä tue sitä, viljelijät turvautuvat jatkossakin eläinjauhoihin, koska heihin kohdistuu valtavia kilpailupaineita.
Lopuksi haluan vain valitella jälleen kerran sitä, että komission maatalouspolitiikassa ollaan enemmän huolissaan kustannusten pienentämisestä tai parhaassa tapauksessa niiden kasvun estämisestä, kuten tässä tapauksessa kuin aidon eurooppalaisen maatalousalan säilyttämisestä, joka on hyvin tärkeä asia alueen tasapainon kannalta.
Arvoisa puhemies, osallistun tähän keskusteluun kannattaakseni kollegani María Izquierdon mietintöä. Hänen ja komission ehdotukset ovat mielestäni hyödyllisiä ja mielenkiintoisia.
Palkoviljoja viljellään perinteisesti muutamilla eteläisen Euroopan alueilla, kuten esimerkiksi Espanjassa, ja tarkemmin sanottuna Kastilia-La Manchassa, josta olen kotoisin ja joka kattaa kolmasosan siitä kokonaispinta-alasta, jolla näitä kasveja viljellään Espanjassa.
Me siis haluamme huolehtia siitä, ettei tämän maataloustuotannon alan, tarkemmin sanottuna kahviherneen, linssien ja virnojen tuotannon, tukijärjestelmää heikennetä.
Kahviherneet ja linssit ovat kaksi hyvin tärkeää tuotetta Espanjan gastronomisessa kulttuurissa ja meidän ruokavaliossamme, Välimeren ruokavaliossa, jota tieteellinen yhteisö nykyisin kovasti ylistää ja jossa perinteiset reseptimme sisältävät kuivattuja vihanneksia.
Kuivattujen vihannesten ostaminen lisääntyy Espanjassa jopa 5 prosenttia vuodessa.
Kotimaassani niiden kulutus yltää 6,5 kilogrammaan asukasta kohti vuodessa, ja kaikki, jotka tietävät, miten näitä tuotteita käytetään ruoan valmistuksessa, voivat sanoa, että kyse on hyvin suuresta määrästä.
Esimerkiksi uskontoon liittyvien tapojen vuoksi lihaa ei syödä paaston aikana, ja maanmiestemme nokkeluuden ja maalaisjärjen avulla olemme korvanneet lihan muunlaisilla muuten herkullisilla aterioilla, joita ovat esimerkiksi kahviherne- ja pinaattikeitto.
Kyse on vihannesten käyttömuodoista, jotka ovat ajan myötä vakiintuneet ja joita sovelletaan pitkin vuotta myös niiden keskuudessa, joilla se ei kuulu uskonnon harjoittamiseen tai jotka eivät ole uskovaisia. Nämä käyttömuodot ovat jättäneet jälkeensä lähes loputtoman kirjon menyitä, joissa pääruoka on valmistettu kuivatuista vihanneksista, ja tämä lisää varmasti kulutusta.
Toinen ala, jolla tällaisia tuotteita tarvitaan, on karjanhoito.
Tällaisena aikana, kun karjan lihottamisen yhteydessä on havaittu petoksia ja kiellettyjen aineiden käyttöä, on erittäin tärkeää, että markkinoilla on tarjolla korkealaatuisia ja kohtuuhintaisia luonnollisia rehuja, kuten sellaisia, joita tässä asetuksessa käsitellään, eli virnoja.
Puhumme itse asiassa siitä, että yhteisö suojelee sellaista tuotantoa, joka antoi viime vuonna noin 17 000 perheelle mahdollisuuden elää arvokkaasti ja oman työnsä tuotolla.
Kyse on lisäksi alasta, jolle palkkionmetsästäjät, jotka päätyvät maatalousalalle kerätäkseen unionin korvauksia, eivät ole levinneet.
Kyse on perinteisestä maanviljelystä, jota harjoittavat ihmiset, jotka ovat ponnistelleet viljelystensä hyväksi sukupolvesta toiseen ja jotka ovat muokanneet suuren osan Euroopan tärkeimpien alueiden maisemasta ja gastronomiasta. Tämä maisema ja tämä gastronomia kiinnostaa meitä kaikkia, ja meidän tehtävämme on säilyttää ne.
Näin ollen pyydän parlamenttia tukemaan komission ehdotuksia ja niitä parannuksia, jotka on sisällytetty tarkistusten muodossa María Izquierdon mietintöön.
Arvoisa puhemies, voimme kannattaa ehdotuksen voimassaolon jatkamista, mutta haluaisin samalla muistuttaa siitä, että Agenda 2000 -ohjelma, josta päätettiin viime vuonna Berliinissä, perustuu siis siihen, että meidän on pyrittävä vapauttamaan kauppaa, että meidän on pyrittävä vähentämään nykyisiä tukijärjestelmiä ja että meidän on pyrittävä WTO:n ohjauksessa saamaan aikaan joitakin sellaisia sopimuksia, joiden solmimisen myötä mahdollisuutemme päästä maailman markkinoille paranevat markkinamekanismien ansiosta.
Muistuttaisin myös siitä, että tavanomainen maatalous on näinä vuosina joutunut kovaan ahdinkoon, sillä lähes kaikkien tuotteiden hinnat ovat laskeneet.
Jotkut kutsuvat sitä vakaudeksi, viljelijät pitävät sitä jonakin muuna, koska kustannusten noustessa hintajärjestelmien vakiinnuttaminen antaa automaattisesti sellaisen vaikutelman, että asiat menevät huonompaan suuntaan.
Muistuttaisin myös siitä, että komissio on äskettäin tiukentanut vilja-alan interventioiden ehtoja.
Erityisesti vehnän viljelijät joutuvat jälleen kärsimään kovasti, vaikka he ovatkin jo joutuneet kärsimään 15 prosentin hintojen laskusta, mutta tätä seuraa vielä laadun ja valkuaisaine-käsitteen tiukentaminen, mikä merkitsee sitä, että - erityisesti EU:n pohjoisosissa - hinnat laskevat entisestään.
Kuten aikaisemmin sanoin, tuen ryhmäni puolesta järjestelmän jatkamista, mutta vakaa vaatimukseni on, että komissio todellakin ennen vuosia 2002-2003 tutkisi tosissaan sitä, minkälaisia mahdollisuuksia meillä on varojen käytön muuttamiseen, jotta voisimme jatkossakin tukea niitä viljelijöitä, joille on tähän asti myönnetty tukia näiden tukijärjestelmien puitteissa.
- (PT) Arvoisa puhemies, hyvät kollegat, kuten tiedetään, on välttämätöntä tukea palkoviljojen tuotantoa parantamalla tukijärjestelmää ilman, että tuen tasoa kuitenkaan alennettaisiin, sillä unionissa viljellään tätä nykyä liian vähän ihmisravinnoksi tai rehuksi tarkoitettuja palkoviljoja.
Vuonna 1989 perustettua tukijärjestelmää on tosin muutettu useaan otteeseen, mutta nykyisen järjestelmän soveltamisesta ei ole kuitenkaan esitetty kertomusta.
Tässä tilanteessa komissio ehdottaa 400 000 hehtaarin taattua enimmäispinta-alaa, mutta haluaa samaan aikaan kuitenkin vähentää kolmen edellisen markkinointivuoden keskimääräistä tuotantoa 100 000 hehtaaria, mikä merkitsee huomattavaa tuen supistumista.
Emme vastusta taatun enimmäispinta-alan jakamista kahteen osaan, mutta mielestämme on tarpeellista muuttaa kummankin osan laskemiseksi käytettyä historiallista viitekautta jättämällä siitä pois kolme edellistä markkinointivuotta, koska sillä tavalla voitaisiin vähentää niitä kielteisiä vaikutuksia, joita tuosta laskutavasta aiheutuu ihmisravinnoksi tarkoitetuille tuotteille Portugalissa.
Lopuksi on syytä todeta, että Portugalin kannalta on tärkeää sisällyttää tähän järjestelmään myös tarhapapu, vaikka se tapahtuisi muuttamatta taattua enimmäispinta-alaa.
Sen tähden pidämme välttämättömänä, että komissio ottaa huomioon nämä ehdotukset palkoviljoja koskevan uuden järjestelmän muuttamiseksi.
. Arvoisa puhemies, haluaisin taas kiittää esittelijää Maria Izquierdo Rojoa laadukkaasta ja rakentavasta mietinnöstä.
Nyt käsiteltävänä olevan palkoviljoja koskevan kysymyksen perustana on kaksi komission asiakirjaa.
Ensimmäinen on kertomus palkoviljojen tukijärjestelmästä ja toinen ehdotus järjestelmän hallinnoinnin parantamiseksi.
Mistä kasveista oikein on kyse?
Tiedän, että espanjalaiset jäsenet tuntevat asian hyvin, mutta on syytä todeta, että palkoviljoilla tarkoitetaan kolmea yksivuotista kasvia, joiden proteiinipitoisuus on korkea ja jotka korjataan kuivina siemeninä.
Ihmisravinnoksi käytetään linssiä ja kahviherneitä, kun taas virnojen, jotka ovat meille oudompia kasveja, siemeniä käytetään eläinten rehuksi.
Palkoviljoja viljellään peltokasveina erityisesti unionin eteläosassa, sillä ne menestyvät hyvin kuivassa ilmastossa.
Itse asiassa Espanjan osuus EU:n palkokasviviljelmistä onkin 90 prosenttia.
Palkoviljat eivät kuulu tukijärjestelmään, jota uudistettiin Agenda 2000 -ohjelmalla, vaikka niitä voidaan käyttää viljelykierrossa muiden peltokasvien kuten viljojen ohella.
Palkoviljoilla on oma järjestelmänsä, jossa kiinteän hehtaarituen määrä on 181 euroa ja taattu enimmäispinta-ala 400 000 hehtaaria.
Järjestelmä perustettiin vuonna 1989 palkoviljojen viljelypinta-alan vähentyessä viljojen kustannuksella, joista oli jo ylituotantoa.
Erityisjärjestelmän tavoitteena oli säilyttää perinteiset palkoviljaviljelmät hehtaarituen avulla.
Mitkä ovat päätelmät komission kertomuksesta?
Järjestelmän soveltamista tarkasteltaessa havaitaan, että 400 000 hehtaarin taattu enimmäispinta-ala on järjestelmällisesti ylitetty.
Tästä voidaan tehdä kaksi johtopäätöstä.
Ensinnäkin järjestelmän tavoite on menestyksellisesti saavutettu, ja toiseksi pinta-alat on syytä vakauttaa paremmin.
Tarkasteltaessa enimmäispinta-alan ylityksiä viime vuosina havaitaan, että pinta-alat ylittyivät erityisesti virnojen kohdalla.
Vaikka järjestelmää sovelletaan kokonaisuutena tyydyttävästi, enimmäispinta-alojen hallinto on ongelmallista, sillä pinta-alat ylittäviä tuottajia ei kohdella muista tuottajista poikkeavalla tavalla.
Kuinka järjestelmää voitaisiin parantaa?
Parannustoimia olisi pyrittävä löytämään nykyjärjestelmän ja sille varattujen määrärahojen puitteissa.
Olemme tilanteessa, jossa Agenda 2000 -uudistus on hyväksytty ja kansainväliset kauppaneuvottelut ovat vasta tulossa.
Korostankin, että esittelijän ehdottama muutos, jonka mukaan virnanviljelijöiden nykyinen tuki voitaisiin kumuloida toiseen markkinajärjestelyyn eli siementen markkinajärjestelyyn kuuluvan tuen kanssa, ei toisi toivottavaa parannusta.
Tämä on siis tarkistus 2.
Sitä ei voida hyväksyä kahdesta syystä: ensinnäkin järjestelmät ovat keskenään ristiriitaiset, koska toisessa järjestelmässä siemenet on periaatteessa korjattava eläinten rehuksi ja toisessa ne ovat kylvämiseen tarkoitettuja siemeniä.
Toinen syy on, että se saattaisi aiheuttaa lisämenoja.
Komissio ehdottaa kertomuksensa mukaisesti, että taattu enimmäispinta-ala jaetaan aiemman pinta-alajakautuman perusteella kahteen osaan suhteessa 40/60.
Tällöin jako on seuraava: linssien ja kahviherneiden yhteinen osuus on 1600 000 hehtaaria ja virnojen osuus on 240 000 hehtaaria.
Lisäksi ehdotuksessa esitetään, että kuivarehujen hallintokomitea korjattaisiin viljan hallintokomitealla.
Tämän muutoksen tarkoituksena on ainoastaan kirjata säädökseen käytäntö, joka on käynyt komiteoissa yleiseksi.
Lopuksi haluan todeta, että komissio hyväksyy sen kantaa vahvistavat esittelijän ehdottamat tarkistukset, joissa ehdotetaan, että komissio esittää uuden kertomuksen, siis tarkistus 3, ja pyrkii parantamaan järjestelmää, siis tarkistus 1.
Arvoisat parlamentin jäsenet, esittämieni kommenttien valossa ehdotusta ei liene vaikea hyväksyä siten, että sitä voidaan soveltaa markkinointivuodesta 2000 ­ 2001 lähtien.
Kiitos, arvoisa komission jäsen.
Keskustelu on päättynyt.
Siirrymme äänestyksiin.
(Parlamentti hyväksyi lainsäädäntöpäätöslauselman.)
Täydentävyys
Esityslistalla on seuraavana yhteiskeskustelu seuraavista komissiolle esitetyistä suullisista kysymyksistä:
Jillian Evans ja muut Verts/ALE-ryhmän puolesta: Täydentävyys (B5-0207/2000)
Davies ja Attwooll ELDR-ryhmän puolesta: Täydentävyyden periaate rakennerahastojen määrärahojen yhteydessä (B5-0209/2000).
Arvoisa puhemies, arvoisa komission jäsen, rakennerahastoja on ollut tarkoitus suunnata Euroopan unionin köyhimmille ja rapistuneimmille alueille, jotka tarvitsevat kehittämistä eniten ja jotka lisärahoituksen turvin voivat aloittaa taloutensa uudistamisen, työpaikkojen luomisen ja köyhimpien yhteisöjen elvytyksen.
Täydentävyys on tarkoitettu varmistamaan, että näin tapahtuu, ja estämään hallituksia korvaamasta EU-rahoituksella omaa tukeaan, sillä tämä tekisi aiotusta päämäärästä tyhjän.
Mutta monilla alueilla ja monissa valtioissa näin tapahtuu tällä hetkellä, ja voin kuvata ongelmaa käyttämällä esimerkkinä Walesia.
Länsi-Walesin ja Valleyn hyväksyminen tukikelpoisiksi tavoitteen 1 alueiksi viime vuonna tarkoitti maan köyhyyden tunnustamista kahden kolmasosan osalta.
1,2 miljardia euroa eurooppalaista rahoitusta tehokkaasti käytettynä pystyisi tarjoamaan juuri tarvittavan lisäavun.
Mutta jos tarkastelemme hallituksen budjettia Walesin osalta, käytännössä menoja ei tule yhtään enempää ensi vuonna tavoitteen 1 puitteissa kuin tänä vuonna ennen tavoitetta 1.
Kansalliskokouksen budjetti, joka tulee valtion kassasta, pysyy samana, niin että ainakaan uuden ohjelman 15 ensimmäisen kuukauden aikana lisävaroja ei ole ollenkaan.
Varat otetaan kansalliskokouksen toisista budjeteista, kuten terveydenhuollosta ja koulutuksesta.
Näin valtion menot pienenevät.
Rakennerahastoissa suurimman avun tarpeessa olevat seudut yksilöidään ja valitaan alueellisten kriteerien mukaan.
Kuitenkin täydentävyyden kohdalla komissio hoitaa sen jäsenvaltioiden tasolla.
Tässä on selvä ristiriita.
Voimassa olevat säännökset sallivat näin tapahtuvan.
Jäsenvaltioilta ei edellytetä oikeudellisesti, että ne osoittavat täydentävyyttä alueellisella tai ohjelman tasolla.
Olen samaa mieltä komission jäsen Barnierin lausunnon kanssa, kun hän kirjallisessa vastauksessaan sanoi minulle, että asiassa tärkeä näkökohta on täydentävyyden henki paremminkin kuin lain kirjain.
Järjestelmä tarvitsee tarkistamista, ja tärkeä osa sitä on täydentävyyden tarkastelu jäsenvaltioiden sisällä niin ohjelmatasolla kuin jäsenvaltionkin tasolla.
Mekanismien tulee olla sellaisia, että ne varmistavat sen, että jäsenvaltiot kunnioittavat täydentävyyden periaatetta ja henkeä niin, että rahastot kohdennetaan ja että niitä käytetään tehokkaasti.
Joten me pyydämme tässä kysymyksessä, arvoisa komission jäsen, varmistusta siitä, että näin tulee tapahtumaan, ja odotan innokkaasti äänestystä tästä keskustelusta huhtikuussa.
. (EN) Arvoisa puhemies, täydentävyyden periaatteen tarkoituksena on varmistaa, että rakennerahastojen määrärahasiirrot jäsenvaltioille lisäävät kansallisia rakenteellisiin kehittämistoimenpiteisiin meneviä varoja, eivätkä korvaa niitä.
Tällä tavalla Euroopan unionin rakennepolitiikka tulee vaikuttamaan enemmän alueellisten ja sosiaalisten erojen supistamiseen.
Täydentävyyden ennakkotarkastusta suoritetaan parhaillaan sovellettaessa asetuksen 1260/99 11 artiklaa.
Tämä on oleellinen osa jäsenvaltioiden neuvotteluissa rakennerahastojen ohjelmista.
Tämä toiminta osoittaa jäsenvaltioiden aikomuksen toteuttaa täydentävyyden periaatetta tulevalla ohjelmakaudella.
Tarpeen vaatiessa komissio voi pyytää jäsenvaltioilta selvitystä ohjelmakaudelle 2000-2006 arvioitujen tukikelpoisten kulujen yksityiskohdista.
Lisätoimena komissio on valmistanut yksityiskohtaiset määräykset, jotka on sisällytetty ohjelma-asiakirjoihin, ja jotka kattavat täydentävyyden ennakkotarkastuksen, välitarkastuksen ja jälkitarkastuksen.
Kysymysten toinen aihe on mahdollisuus täydentävyyden arvioimiseen alueellisella tasolla.
Haluaisin kehittää useita edellisten vastausten näkökohtia.
Ensiksikin, vaikka täydentävyyttä toteutetaan jäsenvaltioiden kaikkien tukikelpoisten kulujen tasolla eikä alueellisella tasolla, täytyy pitää mielessä, että kokonaistäydentävyys, joka tulee osoittaa, on määritelmän mukaan tukikelpoisten kulujen summa alemmalla tasolla.
Käytännössä joidenkin alueiden kansallisten tukikelpoisten kulujen pienenemistä pitäisi tasapainottaa nostamalla niitä toisilla alueilla, jotta täydentävyyttä noudatettaisiin yleisesti.
Tämän osalta komissio voi antaa täyden vakuutuksensa siitä, että jos jollakin tai joillakin alueilla ilmenee todisteita tukikelpoisten menojen vähentymisestä, se tulee olemaan erityisen tarkkaavainen kokonaissummien uskottavuuden osalta.
Toinen selvityksen aihe koskee täydentävyyden ulottuvuutta ja viittausta siihen, että kansallisella tasolla toteutettuna se voi olla yhteensopimaton rakennerahastojen alueellisten pyrkimysten kannalta.
Täytyy pitää mielessä, että jäsenvaltion kehitykseen liittyvät menot, jotka on otettu huomioon täydentävyyden arvioinnissa, ovat yleensä sekoitus sellaisia, jotka jaetaan ja hoidetaan kansallisella tasolla ja sellaisia, jotka hoidetaan alueellisella tasolla.
Vaikka voisi olla sellaisia menoluokkia, joiden vakautta voidaan odottaa alueellisella tasolla ohjelmakausien välillä, on mahdotonta ehdottaa, että kulutuksen taso esimerkiksi suureen infrastruktuuriin pitäisi säilyttää samalla tasolla joka alueella huolimatta ajankohtaisista tarpeista.
Tämän vuoksi komissio ottaa kannan, jonka mukaan täydentävyyden tiukka soveltaminen alueellisella tasolla johtaisi jäsenvaltioiden hallitusten kehitysasioihin menevien omien menojen hallinnon liialliseen jäykkyyteen.
Lopuksi asia, joka koskee jäsenvaltioiden omia budjettitoimenpiteitä keskushallinnon ja alueiden välillä. Komissio voi vain toistaa, että nämä asiat kuuluvat yksinomaan kansalliseen harkintaan eivätkä ne liity täydentävyyteen sellaisena, kuin säännöksissä on määrätty.
Arvoisa puhemies, aloitan kiittämällä asian esille ottamisesta kollegaani Walesista - vaikkakin toisesta puolueesta - eli Jillian Evansia.
En usko, että Walesissa on tärkeämpää asiaa tällä hetkellä kuin tavoitteen 1 tukien soveltaminen, ja on tärkeää tarkastella tällä hetkellä pohtimiemme asioiden taustoja.
Yhdistyneessä kuningaskunnassa on tällä hetkellä kaksi suurta uutista.
Toinen on sokkiuutinen BMW:n päätöksestä hajottaa Rover-Land Rover Group ja uhkaus välittömistä laajoista irtisanomisista koko Yhdistyneessä kuningaskunnassa, ja toinen sensaatiouutinen tänä aamuna on konservatiivipuolueen yllättävä voitto Ayrin täytevaaleissa, jolla se ajoi puolustusasemissa olevan Labour-puolueen surkealle kolmannelle tilalle melkein 10 prosenttia pienemmällä äänimäärällä.
Nämä uutiset eivät ole vain tämän keskustelun tausta-aiheita.
Mielestäni ne tukevat juuri samoja asioita, joita pohdimme ja jotka koskevat rakennerahastojen määrärahojen käyttöä tavoitteiden 1 ja 2 mukaisesti niillä Euroopan unionin alueilla, jotka kamppailevat suurten talousongelmien kanssa.
Kuten jo kuulimme Jillian Evansilta, suurin osa Walesia, myös minun edustamani vaalipiirit, on hyväksytty tukikelpoisiksi tavoitteen 1 alueiksi, mutta valitettavasti siitä asti, kun komissio ilmoitti tämän, ovat ongelmamme Walesissa itse asiassa jopa pahentuneet.
Yhdistyneen kuningaskunnan hallituksen politiikan, näin minä se ilmaisisin, suorana tuloksena maatalousalamme talous on melkein romahtanut.
Tilojen saamat tulot ovat alimmillaan tämän sukupolven aikana, ja tämä alamäki on siirtymässä myös tehdasteollisuuden alalle.
En pyydä anteeksi sanomaani, että punnan suuri yliarvostus, joka antaa Yhdistyneen kuningaskunnan Labour-puolueen ministerille ennenkuulumattoman suuren vaalikampanjarahaston, on lamauttanut jokaisen walesilaisen ja Yhdistyneestä kuningaskunnasta kotoisin olevan tuottajan, joka yrittää harjoittaa vientiä Euroopan markkinoille.
Ei ole mikään ihme, että BMW syyttää Rover-päätöksensä johtuneen suoraan Yhdistyneen kuningaskunnan talouspolitiikasta, mutta pelkäänpä, että se ei paljoa lohduta Roverin tuhansia työntekijöitä, jotka ovat pinnistelleet yhtiön tehokkuuden parantamiseksi vain huomatakseen, ettei heidän ponnistelujaan arvosteta Downing Streetillä.
Käännyn nyt Labour-hallituksen keskustan puoleen, sillä se tekee Euroopan unionin rakennerahastojen kokonaisuuteen liittyvää työtä.
Yhdistyneen kuningaskunnan hallituksen epätyydyttävä toiminta tämän asian osalta on jo aiheuttanut Walesin kansalliskokouksen ensimmäisen ministerin poliittiselle uralle ajallaan tulleen lopun.
Valitettavasti rakennerahastojen määrärahojen käyttöä koskevia kysymyksiä luonnehtivat viivästymiset, jotka aiheutuvat kiistoista, jotka koskevat yhteisrahoitusvaroja ja myös täydentävyyttä.
Jottei tätä asiaa enää oteta esille tässä keskustelussa, haluan tehdä selväksi, että tämä ei ole uusi keskustelunaihe ja että jaan mielipiteen siitä, että komission tulisi itse tutkia tämä asia hyvin huolellisesti.
Minulla on kunnia olla talous- ja raha-asiain valiokunnan mietinnön esittelijä rakennerahastojen suuntaviivoista ohjelmakaudella 2000-2006, ja valiokunta on ollut yksimielinen siitä, että komission tulisi kiinnittää huomiota täydentävyyteen aluepolitiikka-, liikenne- ja matkailuvaliokunnalle antamiemme suositusten mukaisesti.
Toistimme, miten tärkeää on varmistaa, etteivät rakennerahastot pelkästään korvaa julkisista menoista jälkeenjääneille alueille varattuja varoja.
Olen pahoillani, ettei aluepolitiikkavaliokunta ollut mukana tuon mietinnön laatimisessa, mutta näin vain on.
Pyytäisin komission jäsen Liikasta välittämään monta kysymystä komission jäsen Barnierille.
Ymmärrän, että hän on toimivaltainen komission jäsen tällä hetkellä, mutta hän ei ehkä pysty vastaamaan näihin kysymyksiin itse.
Nämä ovat kuitenkin kysymyksiä, jotka yritän esittää omista varmasti tuntemistani lähtökohdista, ja uskallan sanoa, että ne saisivat myös Jillian Evansin ja hänen puolueensa tuen.
Mitä edistystä tapahtuu neuvotteluasiakirjojen hyväksymisessä komissiossa?
Aikooko arvoisa komission jäsen tehdä avoimuutta ilmaisevan eleen ja julkaista sopivana ajankohtana komission ja kansalliskokouksen välillä käydyn kirjeenvaihdon?
Talousministeri, jota on pakko sanoa melko omahyväiseksi ja josta on nyt tullut ensimmäinen ministeri, vakuutti meille, että kaikki asiat etenevät säännönmukaisesti.
Kuitenkin kuulemme silloin tällöin komissiosta kommentteja siitä, että asiassa on suuria ongelmia, ja meistä on vaikeaa tehdä meidän työtämme parlamentissa ilman tuota avoimuutta.
Sitoutuuko komissio siis siihen, että tuo tieto tulee olemaan kaikkien Euroopan parlamentin jäsenten saatavilla?
Sitoutuuko se pitämään meidät tietojen tasalla näistä asioista?
Sitoutuuko se vaatimaan selvityksiä jäsenvaltioiden hallituksilta kartoituksista, jotka koskevat tavoitetta 2, jonka hataruudesta on myös selviä todisteita.
Kysymys täydentävyydestä on tärkeä, mutta minun täytyy sanoa, ettei se ole ainoa monien Euroopan parlamentin jäsenten huolenaiheista.
Arvoisa puhemies, haluan vain puuttua pariin jäsen Evansin esittämään asiaan.
Ensiksikin sanoisin, että tiedän Rover Groupista aiheutuneista ongelmista Midlandsissa.
En haluaisi käyttää asiaa poliittisesti hyväkseni.
Liian moni työpaikka on vaakalaudalla.
Toiseksi, hän mainitsi myös heidän täytevaalinsa.
Onnittelen hänen puoluettaan, joka varmisti voittonsa tässä täytevaalissa.
Mutta toisin kuin hän, minä olen ollut viimeiset kolme viikkoa Ayrissa, asioiden välittömässä läheisyydessä.
Voin kertoa teille, että täydentävyyttä ei koskaan otettu esille.
Siirryn nyt käsiteltävään kysymykseen.
Kiitän kansallismielisiä siitä, että he ottivat tämän kysymyksen esille.
On oikein, että keskustelemme kunnolla koko rakennerahastoa koskevasta kysymyksestä.
Mutta epäilen, että kaiken alle on piilotettuna toinenkin suunnitelma.
Mitä tässä itse asiassa yritetään saavuttaa?
Kuuntelin jäsen Evansia.
Pohjimmiltaan - kuten ymmärsin hänen puheestaan - hän haluaa laatia uudestaan rakennerahastojen säännökset.
Muistuttaisin parlamentin jäseniä, ettei siitä ole kovin kauan, kun parlamentti hyväksyntämenettelyn yhteydessä hyväksyi rakennerahastoja koskevat määräykset ja säännökset, mukaan luettuna 11 artikla, jossa täydentävyydestä määrätään.
Onko parlamentin tehtävänä nyt muuttaa sitä?
Meidän ei pidä muuttaa sitä.
Parlamentin rooli on varmistaa, että säännöksiä noudatetaan.
Meidän tulisi keskittyä siihen.
Tiedän jäsen Evansin menneen tapaamaan komission jäsen Barnieria kollegoidensa Dafydd Wigleyn ja Skotlannin kansallispuolueen jäsenen Wilsonin kanssa.
Haluan lukea ääneen komission jäsen Barnierin tapaamisen jälkeen antaman lausunnon:
"Tiedän, että Skotlannissa ja Walesissa on käyty paljon keskusteluja viime aikoina Euroopan unionin aluerahoituksesta.
Minusta kuitenkin tuntuu siltä, että tässä sekoitetaan joskus kaksi asiaa - täydentävyys ja yhteisrahoitus".
En ole yllättynyt siitä, että tästä on hieman epäselvyyttä kansallismielisten keskuudessa.
"Paikallisten ohjelmien suunnittelijat voivat käyttää yhtenä valintakriteerinä - ennen kuin he päättävät yksittäisille hankkeille menevistä tuista - sitä, mitä ilman täydentävyyttä olisi tapahtunut, verrattuna täydentävyyden mukanaoloon, olipa siinä mukana EU-lisärahoitusta tai ei.
Toisaalta komission on säännösten mukaan tehtävä koko Yhdistynyttä kuningaskuntaa koskeva arviointi, erityisesti tarkoituksenaan varmistaa, että Euroopan rahallinen tuki täydentää eikä korvaa kansallista rahoitusta.
Menneisyydessä olemme aina olleet tyytyväisiä kansallisten vaatimusten täyttymiseen."
Arvoisa puhemies, komission jäsenen puheesta käy selväksi, että komissio on tunnollinen arvioidessaan rakennerahastojen täydentävyyttä jäsenvaltiotasolla, ja oli myös hyvä kuulla hänen vakuuttelunsa siitä, että tehdään monia eri tason arviointeja.
Kuten komissio kuitenkin tietänee, monet Euroopan unionin jäsenvaltiot ovat luopuneet alueellisista hallitusjärjestelmistä.
Tällaiset alueelliset hallitusjärjestelmät on tavallisesti rahoitettu kokonaan tai osittain keskushallinnon varoilla.
Minusta näyttää siltä, että nykyisten säännösten mukaan keskushallinto voi laskea EU:n myöntämän rakennerahoituksen laskelmiinsa, kun päätetään alueellisten hallitusten budjeteista.
Sellaista mekanismia ei näytä olevan, huolimatta siitä, mitä arvoisa komission jäsen sanoi, joka varmistaisi kumpaakaan seuraavista asioista: ensiksikin sitä, että täydentävyyden periaatetta sovellettaisiin tähän laskelmaan, ja toiseksi sitä, että EU-rahoituksen määrä, joka lopulta päätyy yksittäisille alueille, vastaisi suoraan sitä summaa, joka alueille varattiin suunnitteluvaiheessa.
Tämä aiheuttaa ainakin avoimuuden puutetta.
Se voi myös tarkoittaa sitä, että täydentävyyden periaatetta ei ole kunnolla pantu alue alueelta toimeen.
Jäsen Evansin lailla minäkin myönnän, ettei tämä tarkkaan ottaen ole ristiriidassa Euroopan unionin tätä asiaa koskevan lain kirjaimen kanssa.
Mutta kuten hänestäkin, se näyttää minusta olevan melko selvästi täydentävyyden periaatteen hengen vastaista, ja siinä aliarvioidaan juuri sitä tarkoitusta, johon rakennerahastot ensi sijassa luotiin.
Vaikka olenkin Skotlannista kotoisin, tiedän, että nämä huolenaiheet eivät koske vain liberaali- ja demokraattiseen puolueeseen kuuluvia kollegoitani muilta Yhdistyneen kuningaskunnan alueilta, vaan myös ELDR-ryhmän jäseniä, jotka edustavat koko Euroopan unionin eri alueita.
Arvoisa puhemies, ensinnäkin haluan onnitella walesilaista kollegaani hänen erinomaisesta esittelystään ja olen iloinen myös siitä, että eri ideologioita edustavissa kannoissa asiasta ollaan samaa mieltä.
Jotkut meistä uusista parlamentin jäsenistä alkavat jo väsyä hyviin tarkoituksiin, erinomaisiin ohjelmiin ja siihen, että puhutaan yhteisön säännöstön hengestä.
Loppujen lopuksi tämän hengen sijasta käteemme nimittäin jää vain haavekuvia ja valvottuja öitä, sillä sitoumuksia ei noudateta.
Mitä täydentävyyteen tulee, yhteisön toimielinten on siis ensin itse alettava noudattaa sitoumuksiaan.
Vuonna 1999 tilintarkastustuomioistuin on jo tehnyt selvityksen täydentävyyden periaatteen soveltamisesta, ja siitä käy ilmi, että tilanne on katastrofaalinen ja täysin mieletön.
Toiseksi on otettava huomioon ja tämä on poliittinen lausunto todellinen Eurooppa, kansalaisten Eurooppa, jäsenvaltioiden sisäisten kansallisuuksien ja kansojen Eurooppa, sillä niin kauan kuin tätä ei oteta huomioon, palaamme aina samaan vanhaan ongelmaan.
Skotlanti, Wales, Baskimaa, Katalonia, Galicia, ja jopa niin iso alue kuin Andalusia, eivät voi olla riippuvaisia siitä, mitä keskusvaltio päättää, olipa se sitten kuinka tärkeä valtio tahansa.
Arvoisa puhemies, arvoisa komission jäsen, hyvät kollegat, yhdyn täysin kollegaamme Milleriin, joka vähän aikaa sitten käyttämässään puheenvuorossa - ja pahoittelen, ettei hän enää ole paikalla - arvosteli tämän kysymyksen esittäjiä muistuttamalla, että meidän tehtävämme on ennen kaikkea huolehtia siitä, että säännöksiä noudatetaan.
Ja kaikkein ensimmäiseksi on noudatettava perustamissopimukseen sisältyviä säännöksiä, tässä tapauksessa perustamissopimuksen 158 artiklaa, jossa taloudellisen ja sosiaalisen yhteenkuuluvuuden tavoite asetetaan ensiarvoisen tärkeälle sijalle.
Meidän tehtävämme on sen jälkeen varmistaa, että asetukset ja komission toiminta edistävät ja ovat myös omiaan edistämään tuon tavoitteen saavuttamista.
Sen vuoksi meidän on oltava täällä valppaina esittämään arvostelua ja nostamaan ongelmat esiin aina kun toteamme, että niin ei tapahdu.
Mielestämme tässä suullisessa kysymyksessä käsitellään varsin tärkeitä ja keskeisiä ongelmia, ja olemme yhtä mieltä niistä näkökohdista, jotka täällä on jo tuotu esiin.
Vetoammekin komissioon, jotta se harjoittaisi tiukempaa painostusta varmistaakseen näiden välineiden tehokkaamman käytön heikoimmassa asemassa olevien alueiden hyväksi eikä suhtautuisi taloudellisen ja sosiaalisen yhteenkuuluvuuden tavoitteeseen välinpitämättömästi, kuten viime aikoina on näyttänyt tapahtuvan.
On selvää, että kyse on varsin arkaluonteisesta asiasta, jonka kehityksestä on näiden vuosien aikana käyty lukuisia keskusteluja, ja että siihen liittyy hyvin monenlaisia säännöksiä, joita tarkistetaan jatkuvasti. On kuitenkin mahdotonta hyväksyä sitä, että säännösten tarkistaminen ja byrokratian lisääminen koituvat aina niiden vahingoksi, jotka ovat jo entuudestaan kaikkein heikoimmassa asemassa.
Emme esimerkiksi voi mitenkään sallia sitä, että eri rahastoista maksettavien tukien yhdistämiselle asetetaan esteitä, sillä ne alueet, jotka voivat saada tukea useiden eri ohjelmien kautta, ovat oikeutettuja näihin tukiin juuri siitä syystä, että ne ovat kaikkein kipeimmin avun tarpeessa. Niin ollen kaikki rahastojen toimintaa vaikeuttavat toimenpiteet hidastavat näiden alueiden kehitystä ja vaikuttavat haitallisesti taloudellista ja sosiaalista yhteenkuuluvuutta koskevaan tavoitteeseen.
Emme myöskään hyväksy sitä, että komissio on tietyssä mielessä yhtä hidas kuin eräät kansalliset hallitukset, jotka eivät ole pitäneet kiirettä tukeakseen heikoimmassa asemassa olevia alueita.
Vetoammekin komissioon, jotta...
(Puhemies keskeytti puhujan.)
Arvoisa puhemies, olen seurannut monen vuoden ajan kaikkea, mikä liittyy rakennerahastoihin ja täydentävyyteen, ja mielestäni voimme oppia menneestä monia asioita.
Ensimmäinen on, että rahan määrä kokonaisajalta laskettuna on suhteellisen pieni suurimmalle osalle yhteisön alueita, ja sen vaikutus on enemmänkin poliittinen kuin taloudellinen - vaikka myös se on tärkeää.
Olen sanonut usein, miten tärkeää on, ettemme me Euroopan unionina tekisi sellaisia sääntöjä, joissa sanotaan, mitä ihmiset saavat tehdä ja mitä eivät, vaan meidän tulisi kehittää niitä näkökohtia, jotka tuntuvat todella hyödyllisiltä Euroopan kansalaisille ja unionin alueille.
Jopa rikkailla alueilla arvostetaan sitä, että Euroopan unioni yrittää poistaa kuilun rikkaiden ja köyhien väliltä.
Toinen makrotaloudellinen näkökohta on mielestämme se, että jos tietty määrä rakennerahastojen määrärahoja myönnetään Portugalille tai Kreikalle tai Irlannille, kuten on tehty aiemmin, niin raha menee joka tapauksessa näille valtioille, ja se on sen ensimmäinen vaikutus.
Määräraha todellakin siirretään, ja huolimatta siitä, huomioidaanko lain kirjain vai ei, valtioista tulee parempiosaisia.
Toinen asia, johon haluaisin kiinnitettävän huomiota, on se, että voimme oppia menneestä.
Ensiksikin olemme nyt siistineet säännöksiä jonkin verran, mutta alun perin ne oli laadittu miellyttämään joka alaa ja jokaista poliittista intressiä, niin että Euroopan komission silloisella henkilöstömäärällä oli mahdotonta valvoa varojen käyttöä, ja tämä tilanne jatkuu yhä suuressa määrin.
Olemme nyt kolmannessa tai neljännessä ohjelmassa.
Meidän tulee oppia menneisyyden virheistä ja yrittää soveltaa oppimaamme tulevaisuudessa.
Jos halutaan olla täydellisen tehokkaita tämän rahan käytössä, täytyy katsoa valtion aiempia menoja ja pyytää sitä toimittamaan suunnitelmansa Euroopan komissiolle.
Euroopan komissio yksilöi suunnitelman heikkoudet ja sanoo: näin me haluaisimme rahamme käytettävän suunnitelmissanne oman panostuksenne lisäksi.
