Malta nu ar fi nevoită să suporte cheltuielile de capital necesare construirii unei centrale electrice.
în scris. - Salut alocarea de către Uniunea Europeană în această săptămână a 100 de milioane de euro pentru construirea de noi reţele de electricitate între Coasta de Est a Irlandei şi Ţara Galilor.
Acest proiect nou face parte din pachetul de stimuli economici de 3.5 miliarde de euro anunţat săptămâna trecută la Bruxelles de Comisia Europeană.
Acesta va ajuta la construirea de reţele energetice mai moderne care, pe viitor, vor proteja pe deplin securitatea aprovizionării cu energie în Irlanda.
Uniunea Europeană va acorda, de asemenea, sprijin financiar noilor proiecte din domeniul energiei alternative, inclusiv în sectorul energiei eoliene.
Ca membru al Comisiei pentru mediu a Parlamentului European, am asistat la amplificarea disputelor cu privire la aprovizionarea cu energie.
Trebuie să medităm cu toţii la ceea ce se întâmplă de câteva săptămâni în legătură cu alimentarea UE cu energie provenind din Rusia via Ucraina.
Realitatea este că în UE trebuie să eliminăm dependenţa absolută de aprovizionarea cu energie din Rusia.
Trebuie să dezvoltăm alte sectoare energetice.
în scris. -(IT) Vă mulţumesc, domnule preşedinte.
Votez pentru.
Consider că formele de energie regenerabilă, cum ar fi energia solară şi eoliană, energia hidroelectrică sau geotermică, biomasa sau resursele marine pot fi cele mai importante surse de energie pentru Uniunea Europeană.
Acestea pot ajuta la stabilizarea preţurilor şi stopează creşterea dependenţei energetice.
Prin urmare este foarte importantă elaborarea unei politici energetice europene care să permită o trecere semnificativă la tehnologii energetice eficiente cu emisii reduse de carbon şi să acopere nevoile noastre energetice.
Dacă eficienţa energetică şi economia de producere a energiei continuă să fie o prioritate, corelate cu dezvoltarea permanentă a surselor de energie regenerabilă, cred ca ar trebui să fie posibil să facem faţă nevoilor noastre energetice folosind surse cu emisii scăzute până în 2050.
De asemenea, sunt de acord cu importanţa unei abordări sistematice bazate pe sinergiile dintre diferite sectoare.
Pe scurt, pe termen lung provocările climatice şi energetice la nivel european şi mondial reprezintă o ocazie deosebită pentru încurajarea de noi modele de afaceri în toate sectoarele economice, în scopul stimulării inovaţiei şi al încurajării iniţiativelor antreprenoriale care iau în considerare aspectele legate de mediu.
în scris. -(LT) Nu avem o politică energetică europeană unică.
Fiecare stat îşi apără propriile interese.
Alte 5 miliarde de euro au fost alocate conexiunilor energetice din UE şi internetului în bandă largă.
Este un eveniment istoric pentru că, pentru prima data în istoria UE, Comisia Europeană a dezbătut bugetul din nou şi a propus un asemenea proiect.
Acest lucru este deosebit de important pentru Lituania căci, până în prezent, nu este conectată energetic nici cu Suedia, nici cu Polonia şi este o insulă energetică.
Legăturile energetice nu reprezintă investiţii care aduc multe recompense financiare.
De aceea, astfel de proiecte esenţiale trebuie finanţate din fonduri comunitare.
Astăzi, Lituania cumpără gaz cu aproximativ 500 de dolari, în timp ce alte state membre, care sunt mai îndepărtate de Rusia decât Lituania, plătesc mai puţin.
Am avea mult de câştigat dacă am da dovadă de solidaritate şi am lua o poziţie comună în abordarea problemei preţurilor cu Gazprom.
în scris. - Cele trei obiective majore - securitatea aprovizionării şi solidaritatea între statele membre; combaterea schimbărilor climatice; reafirmarea obiectivului "de trei ori 20” pentru 2020 şi obiectivul de reducere a emisiilor de gaze cu efect de seră cu între 50% şi 80%până în 2020; şi creşterea economică a UE; obţinerea celor mai bune preţuri evitând în acelaşi timp volatilitatea acestora - sunt de o importanţă capitală atunci când discutăm despre politica energetică europeană.
Trebuie să analizăm politica pe care o vor avea sursele de energie descentralizate şi să încurajăm, de asemenea, noi tipuri de energie regenerabilă.
în scris. - Împreună cu colegii mei conservatori britanici salutăm abordarea strategică privind furnizarea de energie, aşa cum este prezentată de raportul Laerrouze privind a doua revizuire strategică a politicii energetice.
Am votat împotriva referinţelor la Tratatul de la Lisabona, conformându-ne politicii noastre constante de a ne opune acestui tratat.
Totuşi, pentru că există referinţe la Tratatul de la Lisabona împotriva cărora nu am putut vota, am decis ca la votul final să ne abţinem.
în scris. - Am votat în favoarea raportului doamnei Laperrouze, cu privire la analiza strategică a situaţiei energetice din UE, deoarece el prevede că viitoarea politică energetică a UE ar trebui să includă planuri de acţiune în caz de urgenţă, realizarea de proiecte privind diversificarea surselor de aprovizionare şi noi obiective privind schimbările climatice.
în scris. - (PT) Am votat împotriva acestui raport pentru că nu suntem de acord cu multe dintre propunerile expuse, deoarece se bazează integral pe concurenţa liberă şi liberalizarea pieţelor într-un sector strategic în care existenţa politicilor publice şi a proprietăţii publice ale principalelor mijloace de producţie energetică este esenţială.
Totuşi am votat în favoarea mai multor propuneri.
De exemplu, suntem la rândul nostru preocupaţi de siguranţa combustibililor fosili, cum ar fi petrolul şi gazele, de expunerea raportorului cu privire la improbabilitatea ca producţia mondială să depăşească 100 de milioane de barili pe zi (în prezent 87 de milioane), în condiţiile în care necesarul în 2030 este estimat la 120 de milioane pe zi, precum şi de riscul unei crize majore în următorii zece ani.
De asemenea, suntem de acord cu nevoia de intensifica cercetarea în domeniul energiei, în special în ceea ce priveşte transmutarea deşeurilor nucleare şi fuziunea nucleară.
Cu toate acestea, ne opunem încercărilor de plasare a unor grupuri economice din Uniunea Europeană în poziţii de forţă în raport cu companiile publice din ţările terţe, precum şi împotriva folosirii acestui raport în scopul apărării Tratatului de la Lisabona şi a apelului pentru ratificarea acestuia.
în scris. - Am votat în favoarea raportului Laperrouze privind a doua revizuire strategică apoliticii energetice în ciuda entuziasmului său debordant (din punctul meu de vedere) pentru energia nucleară.
Nu sunt în favoarea unei închideri premature a centralelor nucleare, dar entuziasmul meu în ceea ce priveşte centralele noi este foarte limitat.
În regiunea mea, sud-estul Angliei, avem posibilitatea să construim un baraj mareic peste Severn care, cu mult mai puţine potenţiale efecte negative asupra mediului, ar produce cât două centrale nucleare şi ar furniza într-o manieră "verde” 5% din nevoile energetice ale Marii Britanii.
Am votat, de asemenea, în favoarea amendamentului 22 al Verzilor care subliniază întârzierea şi costurile uriaşe ale proiectului energetic de fuziune ITER.
Nu am fost în favoarea amplasării acestui proiect în Europa deoarece gazda plăteşte o parte disproporţionată din bugetul total.
Am fost astfel în favoarea Japoniei, care a dorit să găzduiască acest elefant alb.
Se dovedeşte că am avut dreptate mult mai devreme decât aş fi crezut.
, în scris. - (FR) Toată lumea este conştientă că energia este o provocare majoră pentru statele membre.
Este foarte bine cunoscut faptul că prin economisirea energiei, ameliorarea eficienţei energetice, cercetarea în domeniul energiilor regenerabile rentabile şi a noilor tehnologii în transport şi diversificarea aprovizionării se poate determina o reducere a dependenţei statelor membre.
Nu punem sub semnul întrebării necesitatea unei cooperări sau chiar organizarea, la nivel interguvernamental, pentru solidaritate între statele membre.
În realitate însă, după cum reiese din raport, se pare că elaborarea unei strategii energetice sau securitatea aprovizionării sunt mult mai puţin importante decât introducerea unei politici energetice unice sau introducerea unei reţele unice pentru gaz şi electricitate sub egida unui singur organ european de reglementare pentru fiecare sector.
Or, alegerile, nevoile, posibilităţile şi capacităţile statelor sunt foarte diferite.
Această problemă sensibilă este într-adevăr strategică şi, ca atare, nu trebuie să depindă decât de decizia suverană a statelor în conformitate cu interesele lor.
Obiectivul urmărit este însă, repet, o creştere a puterii birocraţiei de la Bruxelles.
De la explozia preţurilor la electricitate până la tăierea regulată a energiei, am văzut la ce ne putem aştepta din partea ei.
Acestea sunt motivele pentru care am votat împotrivă.
în scris. - (FR) Raportul sugerează din nou opţiunea nucleară în condiţiile în care această energie nu este competitivă şi uraniul este obţinut în condiţii periculoase care dau naştere la discriminări etnice şi au un impact inacceptabil asupra sănătăţii.
Din cauza problemei încălzirii globale carbonul nu poate fi considerat drept "componentă tranzitorie”.
Cred că "diversificarea resurselor energetice ale UE” este legată de exploatarea resurselor fosile din Marea Caspică.
Zăcămintele de petrol şi gaz din regiunea Kashagan exercită presiune asupra populaţiilor şi a resurselor de mediu: extragerea petrolului bogat în sulfuri ameninţă sănătatea populaţiei şi a biodiversităţii.
Diversificarea aprovizionării cu energie presupune existenţa unor gazoducte şi conducte de petrol pentru transportarea resurselor către EU.
Proiectele TBC şi Nabucco afectează stabilitatea politică a vecinilor noştri.
Avem obligaţia de a nu permite ca nevoile noastre energetice să le ameninţe stabilitatea.
Populaţiile din Caucazul de Sud trebuie să se bucure de un avantaj economic şi social în urma extragerii energiei de pe teritoriile lor.
În Africa, producţia de energie solară destinată satisfacerii nevoilor noastre trebuie să fie retribuită corespunzător.
De ce nu se spune în raport că energiile regenerabile şi economisirea de energie sunt soluţiile pentru viitor?
În starea actuală, votez împotriva raportului.
în scris. -(LT) Pentru a garanta securitatea energetică comunitară este necesară o piaţă energetică comună a UE, în care să fie integrate toate statele membre, mai ales regiunea Baltică.
Dependenţa ţărilor din această regiune de Rusia, ca singur furnizor de resurse energetice, stă în calea securităţii energetice nu doar pentru ţările în cauză, ci pentru întreaga Comunitate.
Prin urmare, este necesară conectarea ţărilor baltice la reţelele UE prin proiecte de prioritate şi suficient de bine finanţate de UE.
Diversificarea surselor energetice şi a furnizorilor nu poate rămâne o problemă pentru ţările membre.
Trebuie să fie decisă la nivel comunitar.
De aceea sprijin în mod deosebit raportoarea în ceea ce priveşte solicitarea adresată Comisiei de "a pregăti un plan strategic european care să stabilească investiţiile pe termen lung care ar satisface nevoile viitoare de producţie de energie electrică precum şi linii directoare concrete pentru investiţiile în energia nucleară”.
Având în vedere că sectorul construcţiilor a fost afectat în mod deosebit de grav de criza economică, situaţie întâlnită şi în Lituania, apelul raportoarei pentru "eforturi mai mari pentru rezolvarea problemei eliminării definitive a tuturor tipurilor de deşeuri radioactive şi mai ales foarte radioactive” devine foarte relevantă odată cu închiderea centralei nucleare de la Ignalina.
Acordurile de parteneriat şi cooperare (în special cu Rusia) trebuie să fie un mijloc de a proteja interesele statelor membre ale UE şi statele membre ale UE trebuie să adere la principiile de solidaritate şi unitate în discuţiile cu furnizorii de energie din ţările terţe.
Doar o Europă unită poate fi puternică şi competitivă într-o epocă a globalizării accelerate.
în scris. - Securitatea energetica a Uniunii Europene revine periodic in actualitate, din ce in ce mai pregnant, semnaland clar existenta unei probleme adanci si nerezolvate.
Criza recenta a gazului a demonstrat ca este absolut necesar ca Statele Membre sa actioneze unitar, la nivelul Comunitatii, si sa manifeste solidaritate atat in situatii de criza cat si in abordarea si implementarea de solutii comune reciproc avantajoase.
Aflata la granita de est a UE, Romania este constienta atat de riscurile cat si de avantajele pe care le confera aceasta pozitie geo-strategica si, din acest motiv, Romania sustine si promoveaza, pe de o parte, construirea de rute de transport alternative pentru energie, in primul rand Gazoductul Nabucco, dar, pe de alta parte, sustine procesul de clarificare si de intarire a relatiilor de parteneriat cu Rusia, actor major pe scena internationala, si nu numai in acest sector delicat al aprovizionarii cu resurse energetice.
In acest sens, recomandarile raportoarei referitoare la Southern Europe Corridor, la Nabucco in particular, interconectarea retelelor de gaz si electricitate pe axa Nord Sud prin Europa de Sud Est trebuie luat in considerare si puse in aplicare cat mai rapid.
în scris. -(DE)Criza gazelor prin care tocmai am trecut a demonstrat clar încă o dată cât de importantă este pentru UE o aprovizionare energetică sigură, viabilă şi ieftină.
Este regretabil că energia nucleară este deodată promovată ca "nefiind dăunătoare mediului” în cadrul dezbaterii pe tema energetică şi că sunt deodată reactivaţi reactorii care au ajuns la capătul vieţii utile şi pentru a căror închidere s-au cheltuit milioane în subvenţii.
Acesta este probabil rezultatul faptului că UE a ignorat disputa gazelor şi a lăsat statele membre estice să se descurce.
Aceasta este o lecţie pentru viitor.
Trebuie să reducem consumul de energie, deşi criticii se îndoiesc că introducerea obligatorie a becurilor destinate economisirii de energie va avea vreun succes, şi trebuie să facem presiuni pentru utilizarea de forme alternative de energie.
Totuşi, acest lucru nu se va întâmpla niciodată atâta timp cât bugetul se concentrează pe energie nucleară şi noile tehnologii energetice vor fi marginalizate.
Deşi consideraţiile referitoare la securitatea aprovizionării energetice a UE sunt importante, nu trebuie să aibă drept rezultat sprijinirea aderării Turciei la UE din motive de politică energetică.
Chiar dacă Turcia nu devine membru, conductele de petrol plănuite vor putea în continuare să treacă prin Turcia şi va fi în continuare posibil să implementăm proiectele de infrastructură pentru gaze.
în scris. -(IT) Am apreciat foarte mult munca doamnei Laperrouze şi am votat în favoarea adoptării raportului.
Sper doar că ideile şi indicaţiile furnizate în raport vor fi evaluate adecvat de către Comisie şi interpretate în cel mai pozitiv şi mai larg mod posibil.
De aceea sper că niciun obstacol nu va încetini definirea cât mai rapidă a proiectelor privind infrastructurile şi că acestea vor fi evaluate în conformitate cu priorităţile care privesc doar timpurile de dezvoltare, structura financiară, proviziile disponibile şi relaţia dintre susţinerea publică şi angajamentul sectorului privat.
În această privinţă, prezentarea propunerilor Comisiei pentru planul european de redresare, care prevăd un sprijin financiar pentru anumite proiecte, neglijează zona mediteraneană prin excluderea conductelor de gaze naturale Algeria-Sardinia-Italia (inclusiv porţiunea din Italia) din proiecte europene de prioritate maximă.
Încă sper că în cadrul diversificării surselor şi rutelor de aprovizionare putem face progrese graduale, exploatând noile oportunităţi pentru a demara proiecte de infrastructură, acolo unde aceasta lipseşte.
Sper că mecanismul solidarităţii nu va permite distorsiuni ale pieţei şi nu va da naştere la proceduri excesiv de costisitoare.
Sper că această Cartă Energetică va putea juca un rol fundamental împreună cu extinderea comunităţii energetice, în special în legătură cu ţările de tranzit, inclusiv în domeniul surselor de energie regenerabilă.
în scris. -(PT) Contextul în care se ia în considerare o strategie pe termen lung are o influenţă decisivă asupra rezultatului analizei şi conţinutului propunerilor.
Dezbaterea privind revizuirea strategică a politicii energetice nu este o excepţie.
În acest context există totuşi indicatori care se repetă, arătând o situaţie mai curând permanentă decât tranzitorie.
Aceşti indicatori includ dependenţa energetică (fie că este vorba de Rusia, fie de principalele ţări producătoare de petrol) şi consecinţele ei; creşterea costurilor energetice fie din cauza creşterii preţurilor datorită creşterii cererii mondiale, fie din cauza scăderii puterii de cumpărare a statelor sărăcite în urma unei crize economice grave; şi consecinţele pentru mediu, la diferite niveluri, ale consumului global de energie în creştere continuă, pe care criza economică e puţin probabil să îl reducă.
Toţi aceşti factori subliniază necesitatea unei abordări strategice bazată pe mai puţină dependenţă şi, ca rezultat, pe o diversitate mai mare (fie a furnizorilor, fie a energiei consumate); eficienţă mai mare; un efort susţinut de cercetare în domeniul energiei alternative; o integrare mai mare; şi, în acelaşi timp, dezvoltarea capacităţilor de producţie la nivel local - în special a acelora care folosesc surse alternative de energie.
Aceasta este o provocare imensă, dar este o problemă strategică pe care nu o putem ignora.
în scris. -(IT) Domnule preşedinte, doamnelor şi domnilor, am votat în favoarea raportului doamnei Laperrouze privind a doua revizuire strategică a politicii energetice.
Sunt de acord cu faptul că trebuie să stabilim o bază solidă pentru viitorul politicii energetice europene, destinată realizării obiectivelor de securitate a alimentării, de combatere a schimbărilor climatice şi de creştere economică a Uniunii Europene.
La fel ca raportoarea, subliniez că este important să realizăm instituţia unui fond european, care să garanteze riscurile necomerciale ale anumitor proiecte pentru producţia şi transportul de energie care afectează Europa, pentru a încuraja astfel investiţiile în toate reţelele.
în scris. - UE are planuri ambiţioase în pofida riscului ca resursele să devină din ce în ce mai limitate pe măsură ce cererea de energie din întreaga lume este în creştere.
În ceea ce priveşte menţinerea securităţii actuale a aprovizionării şi dezvoltarea de energie eficientă, care să nu fie bazată pe carbon, soluţiile nu se exclud reciproc.
Siguranţa mediului şi evitarea sărăciei energetice în rândul oamenilor, în special în sud-estul Angliei unde oamenii trăiesc din venituri fixe, sunt obiective la fel de importante.
Acesta este motivul pentru care sprijin un complex de soluţii tehnice în ceea ce priveşte aprovizionarea energetică a UE.
Sunt de acord cu faptul că trebuie să fim precauţi în legătură cu industria nucleară, din punctul de vedere al securităţii, dar în acelaşi timp consider că ne oferă un grad de siguranţă: renunţarea acum la acest proces ar fi catastrofală pentru mulţi dintre alegătorii mei cu venituri fixe.
în scris. -(NL) Raportul privind a doua revizuire strategică a politicii energetice conţine mult prea puţine elemente de coeziune.
După părerea mea, angajamentul total de a realiza o economie bazată pe eficienţă energetică trebuie să fie prioritatea politicii energetice europene.
Ar trebui să se acorde o prioritate absolută reducerii consumului de energie în vederea realizării obiectivelor privind schimbările climatice, dezvoltarea durabilă, inovaţia, crearea de locuri de muncă şi competitivitatea.
De altfel, o astfel de abordare este o modalitate foarte eficientă şi ieftină de a menţine o aprovizionare continuă cu energie.
După cum s-a afirmat deja, creează un uriaş număr de locuri de muncă, atât pentru lucrătorii înalt calificaţi, cât şi pentru cei necalificaţi.
Politica energetică europeană trebuie să ţină cont de evoluţia variabilă a modului în care energia este produsă şi consumată, acordând o atenţie deosebită viitorului.
Sistemele energetice descentralizate trebuie combinate cu surse de energie regenerabilă.
Alături de eficienţa energetică, măsurile de economisire a energiei sunt de o importanţă majoră.
De acea, în industria construcţiilor trebuie să insistăm atât pe izolare, cât şi pe alte măsuri.
În acest raport importanţa energiei nucleare este supraestimată.
Chiar dacă ar acoperi aproximativ o treime din cererea totală de electricitate, nu reprezintă decât 6% din cererea totală de energie.
În acest context aş dori să va amintesc că încă nu avem o soluţie durabilă pentru problema deşeurilor (foarte) radioactive.
în scris. - Problema independenţei energetice în Europa ar trebui să ocupe un loc mai important în agenda politică.
Necesitatea unor definiţii clare a sărăciei energetice în Uniunea Europeană este, de asemenea, importantă.
Este nevoie în acelaşi timp să fim mai uniţi atunci când ne gândim la cum putem utiliza economia verde pentru a ieşi din actuala criză financiară prin crearea de locuri de muncă, precum şi să asigurăm UE independenţa energetică de care avem nevoie.
Trebuie să fie abordată problema unei investiţii în reţeaua UE.
în scris. -(PL) Raportul doamnei Lapperouze privind a doua revizuire strategică a politicii energetice conţine un punct care pledează pentru construcţia gazoductului South Stream.
Acesta este un proiect-soră a gazoductului North Stream, care face imposibilă implementarea proiectului Nabucco.
Gazoductul South Stream consolidează poziţia Rusiei în ceea ce priveşte aprovizionarea cu surse de energie şi, prin urmare, nu poate fi considerat ca un proiect menit să asigure diversificarea în acest domeniu.
în scris. -(SV) Suntem foarte critici la adresa raportului doamnei Záborská şi am intenţionat să votăm împotrivă, considerând că este foarte ostil la adresa femeilor.
În loc să lucreze, femeile trebuie să aibă grijă de casă, de copii şi de cei în vârstă.
S-a întâmplat să nu mai fie nevoie să votăm împotriva rezoluţiei, pentru că rezoluţia de modificare din partea Grupului Verzilor/Alianţa Liberă Europeană a fost aprobată.
Deşi în cele din urmă am decis să susţinem rezoluţia, nu am fost de acord sau am fost reticenţi cu unele formulări, de aceea nu ne-a fost foarte clar cum ar trebui să votăm.
Ca social democraţi suedezi, considerăm că dreptul de muncă trebuie să se aplice tuturor.
Iar societatea trebuie să asigure instrumentele şi condiţiile care să le permită femeilor să lucreze, element care reprezintă o precondiţie pentru emanciparea lor.
Un sistem bine pus la punct pentru îngrijirea copiilor şi asistenţă pentru cei în vârstă este, de asemenea, o precondiţie pentru ca femeile să poată lucra.
Desigur, trebuie să existe solidaritate între generaţii, dar această solidaritate nu trebuie să aibă ca rezultat obligarea femeilor de a sta acasă pentru a îngriji copiii şi pe cei în vârstă.
Considerăm că rezoluţia adoptată de majoritate trimite un mesaj clar Preşedinţiei cehe, prin care se arată că obiectivul de a aşeza îngrijirea la domiciliu a copiilor şi a bătrânilor pe picior de egalitate cu munca nu este doar demodat, dar şi extrem de ostil femeilor.
în scris. -Împreună cu colegii mei conservatori britanici susţinem unele dintre principiile generale enunţate în acest raport, inclusiv sprijinirea celor care îşi asumă sarcina îngrijirii, a echilibrului muncă-viaţă şi a concediului parental.
Totuşi, din cauza anumitor referinţe din acest raport, legate în special în legătură cu Directiva privind timpul de lucru, am ales să ne abţinem.
în scris. -Este un fapt că în strategia de la Lisabona, conceptul de "muncă” se referă la o activitate salariată.
Conceptului de "muncă” trebuie să i se dea o interpretare mai largă.
Există activităţi efectuate atât de bărbaţi, cât şi de femei, care nu pot fi calificate drept activităţi salariate formale, dar nimeni nu poate nega că aceste activităţi constituie o muncă.
De exemplu, munca voluntară, domestică şi de familie reprezintă aspecte ale conceptului, dar nu se încadrează în definiţia tradiţională a activităţii salariate.
Definiţia muncii în zilele noastre are un caracter mult prea economic.
Multe persoane de ambele sexe au în grijă persoane care depind de ele şi, cu toate acestea, aportul unei astfel de activităţi este ignorat de statisticienii care analizează gradul de ocupare a forţei de muncă.
După părerea mea, munca domestică înseamnă producţie gospodărească şi trebuie să constituie o parte importantă din statisticile referitoare la producţia economică a unei ţări.
Fapt neluat în considerare atunci când se calculează bunurile şi serviciile care alcătuiesc PIB-ul unei ţări.
Rezultatul este că femeile, care sunt responsabile în cea mai mare parte de producţia gospodărească, sunt subestimate în ceea ce priveşte contribuţia lor.
Dat fiind numărul de ore de muncă în producţia gospodărească, trebuie să acceptăm că acest aspect trebuie luat în considerare atunci când calculăm producţia totală a unei ţări.
în scris. -(PL) Am votat în favoarea raportului doamnei Záborská.
Consider că femeile care se îngrijesc de gospodării şi îşi cresc copiii nu ar trebui să fie discriminate pe piaţa muncii.
Creşterea copiilor şi administrarea unei gospodării sunt activităţi ignorate.
Nu se bucură de prestigiu şi totuşi este o muncă depusă în interesul întregii comunităţii.
În Polonia aproximativ şase milioane de femei sunt casnice.
În consecinţă, politica UE trebuie să definească noţiunea de muncă astfel încât să acorde o serie de concesii femeilor care îşi întrerup cariera profesională, femeilor care se dedică familiilor lor precum şi femeilor care se consacră familiilor fiind în acelaşi timp active pe piaţa muncii.
în scris. -(LT) În Europa, rata ocupării forţei de muncă pentru femei cu copii este de doar 62,4%, în timp ce pentru bărbaţi este de 91,4%.
Mai mult, 76,5% din lucrătorii cu jumătate de normă sunt femei.
Servicii improprii, salarii mici, integrarea târzie pe piaţa muncii, proceduri lungi în cazul lucrului pe perioade determinate şi stimulente insuficiente pentru cuplurile tinere - acestea sunt câteva dintre motivele pentru care oamenii aleg să se căsătorească şi să aibă copii mai târziu.
Solicit statelor UE să adopte dispoziţii astfel încât costurile concediului de maternitate să nu fie acoperite doar de angajator, ci şi de societate, şi pentru ca părinţilor să li se ofere mai multe oportunităţi pentru o muncă flexibilă, iar instituţiilor de îngrijire a copiilor mai multe oportunităţi pentru orare flexibile, astfel încât atât femeile, cât şi bărbaţii să poată găsi un echilibru mai bun între viaţa de familie şi viaţa profesională.
în scris. -Susţin acest raport care se concentrează pe diferitele aspecte ale discriminării directe şi indirecte care afectează bărbaţii şi femeile care se ocupă de persoanele aflate în grija lor.
Susţine ideea că o mai bună înţelegere a relaţiei dintre activitatea profesională (muncă plătită) şi obligaţiile familiale (muncă neplătită) este esenţială pentru a spori independenţa economică a femeilor şi ca urmare a egalităţii de gen.
În zilele noastre, activitatea nesalariată a femeilor şi a bărbaţilor care, de exemplu, îşi educă copiii, se îngrijesc la domiciliu de cei în vârstă, asigură solidaritatea între generaţii şi lucrează pentru binele comun, nu este încă considerată o activitate economică.
Raportul face apel la statele membre să ia măsuri destinate recunoaşterii nu numai a formelor tradiţionale de activităţi salariate, ci şi a altor forme diverse cum ar fi munca voluntară, domestică şi de familie, să stabilească modul în care acestea vor fi incluse în sistemele naţionale de conturi ale statelor membre, precum şi să evalueze impactul lor asupra PIB-ului.
în scris. -Deputata Záborská a prezentat un raport care propune o definiţie a termenului "muncă” care să includă munca nemonetară şi informală, care extinde conceptul la recunoaşterea muncii care nu este bazată pe piaţă sau neremunerată.
În ciuda prevalenţei acestei forme de muncă în toate statele membre, rar se întâmplă ca aceasta să fie luată în considerare de evaluările statistice ale forţei de muncă, care o subanalizează, o apreciază greşit şi nu o recunosc.
Cel puţin femeile care sunt mame cu normă întreagă trebuie creditate în scopul contribuţiei la pensii.
Am votat în favoarea acestui raport în ciuda unor îndoieli şi îngrijorări cu privire la orientarea generală a raportului.
în scris. -(PT) Am votat în favoarea acestei poziţii alternative prezentate de Grupul Verzilor/Alianţa Liberă Europeană, pentru că îmbunătăţeşte propunerea raportorului, chiar dacă sunt unele părţi cu care nu suntem total de acord.
Este un domeniu în care politicile publice legate în mod intrinsec de realizarea egalităţii de gen sunt esenţiale.
Este esenţial să dispunem de servicii publice şi ca fiecare să aibă acces la servicii de calitate, indiferent de poziţia financiară sau de sex şi fără să sufere niciun fel de discriminare.
Acest lucru presupune servicii publice de îngrijire medicală gratuite sau aproape gratuite şi de calitate, la fel ca educaţie publică gratuită pentru toată lumea.
Este, de asemenea, esenţial, să creăm şi să menţinem instituţii de îngrijire medicală de calitate şi accesibile, cu orare de funcţionare care să răspundă nevoilor părinţilor şi copiilor, precum şi instituţii de bună calitate şi accesibile de îngrijire a bătrânilor şi a persoanelor aflate în întreţinere.
Toate aceste lucruri sunt esenţiale pentru a garanta condiţii de viaţă mai bune şi pentru a facilita accesul femeilor pe piaţa muncii şi la activităţi remunerate, astfel încât acestea să poată fi independente financiar, aspect fundamental pentru emanciparea femeilor.
în scris. - (FR) Expunerea de motive a doamnei Záborská ne arată că obiectivului raportului domniei sale este justa recunoaştere socială şi economică a anumitor activităţi care nu pot clasificate ca făcând parte din piaţa formală a muncii.
Altfel spus, vorbim în primul rând despre educaţia copiilor şi, în societatea noastră care îmbătrâneşte, de grija pentru persoanele dependente.
Acest lucru trebuia spus pentru că nu este deloc evident şi nu reiese nici din titlul raportului care vorbeşte despre discriminare, nici dintr-o primă lectură a textului scris într-un stil uneori bizar.
Pe scurt, textul vorbeşte pe bună dreptate despre recunoaşterea de către societate, despre includerea în cifrele naţionale a tuturor acestor bogăţii create, deşi invizibile, despre libertatea de a alege şi chiar despre acordarea de drepturi personale la asigurare socială şi pensie ale acelora care aleg să se dedice familiei decât unei cariere.
Este totuşi regretabil faptul că doamna Záborská nu a mers până la capătul raţionamentului său şi a uitat că singura soluţie într-adevăr capabilă să asigure atât libertatea de a alege, cât şi relansarea natalităţii prin eliberarea de constrângerile financiare, este salariul parental propus de ani de zile de Frontul Naţional.
în scris. -(DE) Am votat în favoarea raportului Záborská privind înlăturarea discriminării.
Trebuie să facem tot ce ne stă în putinţă pentru a realiza egalitatea de gen.
Pe de o parte, bărbaţii trebuie să fie implicaţi mai mult în treburile gospodăreşti şi creşterea copiilor, pe de altă parte, femeilor trebuie să li se dea posibilitatea să urmeze o carieră complet independentă.
Totuşi este important să nu pierdem nicio clipă din vedere bunăstarea copiilor şi să punem la dispoziţia părinţilor instituţii adecvate şi accesibile de îngrijire a copiilor.
în scris. -(SV) Egalitatea şi tratamentul egal pe piaţa muncii şi în orice alt domeniu se înţelege de la sine într-o democraţie.
În această privinţă raportoarea are, fără îndoială, dreptate.
Totuşi, ca de obicei, se pare că măsurile propuse pentru corectarea lipsurilor noastre în materie de drepturile omului şi democraţie încearcă să mărească puterea politică a UE în detrimentul statelor membre.
Mereu are loc un atac la principiul subsidiarităţii.
În practică, acest raport propune ca UE să îşi asume responsabilitatea pentru politicile sociale ale statelor membre şi să legifereze cu privire la aspecte care sunt strâns legate de politica pieţei muncii.
Există şi formulări care deschid calea către o politică fiscală comună.
Toate acestea sunt exemple de chestiuni politice în care statele membre ar trebui să deţină controlul.
Ca urmare, în ciuda câtorva intenţii bune, am votat atât împotriva raportului din proprie iniţiativă, cât şi împotriva propunerii alternative de rezoluţie.
în scris. -(DE) Raportul Záborská arată limpede că pentru femei, hotărârea de a lucra sau nu reprezintă în continuare o alegere între două alternative inegale.
Sunt de acordul cu faptul că activităţile desfăşurate atât de bărbaţi, cât şi de femei, în gospodărie, creşterea copiilor şi îngrijirea celor mai în vârstă sau a rudelor cu handicap, trebuie să se bucure de o recunoaştere mai bună şi să fie mai bine plătite.
Economia gospodărească merită un rol mai important decât cel ce i se acordă în prezent.
Acest angajament trebuie luat în considerare în special de politicile naţionale de securitate socială şi de pensii.
Este corect că s-a ridicat problema "solidarităţii între generaţii”.
Sprijinim responsabilitatea socială faţă de cei în vârstă şi nu vom permite ca grupuri întregi să fie discriminate şi excluse.
Valoarea acestui efort de integrare se ridică la aproape o treime din venitul naţional al Germaniei.
Acest exemplu ar trebui să devină abordarea acceptată în întreaga Europă.
Trebuie, de asemenea, să recunoaştem contribuţia persoanelor în vârstă de peste 50 de ani la binele comun.
Pensionarii mai tineri se găsesc acum într-o situaţie dificilă pentru că şi-au încheiat activitatea profesională prea devreme, de cele mai multe ori pentru că au fost obligaţi să o facă.
Avem nevoie de mai multe locuri de muncă destinate persoanelor mai în vârstă.
Experienţa lor, cunoaşterea lor detaliată şi disponibilitatea lor de a încerca lucruri noi le asigură o poziţie bună pe piaţa muncii.
în scris. -Sprijin acest raport care apără drepturile lucrătorilor în ceea ce priveşte concediul parental şi de îngrijire, făcând un apel la nediscriminarea celor care au în grijă alte persoane şi la recunoaşterea muncii pe care o depun.
în scris. -(DE) În loc de a fixa cote care pot da naştere cu uşurinţă sentimentelor de invidie şi resentiment, ar fi mai potrivit să acordăm sprijin pentru tinerele femei în a alege anumite studii sau anumite cariere pentru a descuraja concentrarea pe profesii tipice pentru femei.
Dacă o femeie alege siguranţa unei munci în echipă sau în cadrul familiei în locul unui rol managerial stresant şi individualist, trebuie să acceptăm acest lucru.
Salarii egale pentru muncă egală este un lucru mult aşteptat.
Dacă nu implementăm acest lucru, atunci toate încercările de acordare a concediului de paternitate sau parental vor eşua din cauza realităţilor financiare.
Părinţii singuri sunt cei mai expuşi riscului sărăciei şi societatea ar trebui să dea dovadă de mai multă solidaritate în această privinţă.
O altă problemă constă în faptul că, adesea, munca efectuată de femei, cum ar fi gospodăria, creşterea copiilor sau îngrijirea rudelor, nu este considerată a fi o muncă adevărată.
Trebuie să aducem schimbări în acest domeniu.
Dacă vrem să mai avem viaţă de familie, trebuie să introducem ore de muncă care să corespundă nevoilor unei familii, dar UE se opune.
Nu este suficient să facem apel la solidaritatea între generaţii.
Trebuie să o punem în practică.
Raportul de azi pare să fie un pas în direcţia bună, motiv pentru care am votat în favoarea lui.
în scris. -(ES) Am votat în favoarea propunerii de rezoluţie depusă de Grupul Verzilor/Alianţa Liberă Europeană ca o alternativă la raportul doamnei Záborská pentru că abordează mai bine problemele reale care există încă în ceea ce priveşte crearea unei egalităţi adevărate între femei şi bărbaţi, recunoaşterea schimbărilor suferite de modelul familiei, reconcilierea vieţii profesionale cu cea de familie şi măsurile pozitive pentru acţiune pe care noi, socialiştii, le-am susţinut mereu.
Nu putem perpetua stereotipurile şi nici nu ne putem rezolva probleme economice obligând femeile să stea acasă şi să aibă grijă de copii şi persoane în vârstă, aşa cum se afirmă în raportul doamnei Záborská, care prezintă femeile ca "potenţiale mame” care procreează şi aduc pe lume copii pe care îi cresc împreună cu taţii.
Prin votul meu aş dori, de asemenea, să transmit un mesaj clar Preşedinţiei cehe care, după cum a arătat în programul pentru aceste şase luni, intenţionează la rândul ei să promoveze imaginea femeii-casnice încurajând multe femei active să renunţe la carierele lor pentru a avea grijă de familii.
Am impresia că Preşedinţia cehă nu înţelege în toate semnificaţiile lui termenul de "egalitate între femei şi bărbaţi”.
Sper că în şase luni să îi putem oferi o explicaţie.
în scris. -(IT) Domnule Preşedinte, doamnelor şi domnilor, votez în favoarea raportului doamnei Záborská privind solidaritatea între generaţii.
Consider că noţiunea de "muncă” aşa cum este ea exprimată în mod obişnuit de Uniunea Europeană nu acoperă în mod adecvat toate categoriile.
Discriminarea femeilor şi a bărbaţilor care aleg în mod liber să îi îngrijească pe cei care nu se pot îngriji singuri sau să crească generaţiile viitoare este acum anacronică şi demodată.
De aceea, sunt de acord cu raportoarea când afirmă necesitatea esenţială de a transforma conceptul de muncă în unul durabil şi de a recunoaşte munca neplătită întreprinsă de femei şi bărbaţi în scopul solidarităţii dintre generaţii.
în scris. -(PL) Un raport privind nediscriminarea de gen şi solidaritatea între generaţii a fost adoptat azi în cadrul sesiunii plenare a Parlamentului European de la Strasbourg.
Solidaritatea între generaţii este una dintre soluţiile structurale cheie pentru modelul social european.
Statele membre sunt hotărâte să ia măsuri pentru a elimina barierele care împiedică accesul femeilor pe piaţa muncii în condiţii egale cu cele de care se bucură bărbaţii.
În cooperare cu statele membre şi partenerii sociali, Comisia Europeană ar trebui să revizuiască strategiile politice destinate reconcilierii vieţii de familie cu cea profesională.
Indicatorii referitori la ocuparea forţei de muncă de către femei confirmă faptul că în multe aspecte legate de activitatea profesională există multe diferenţe între femei şi bărbaţi în ceea ce priveşte reconcilierea vieţii private cu cea profesională.
În conformitate cu obiectivele strategiei de la Lisabona, statele membre se angajează să găsească locuri de muncă pentru 60% dintre femeile apte să muncească.
Comisia trebuie să îşi prezinte poziţia privind noua directivă referitoare la drepturile specifice şi protecţie în ceea ce priveşte reconcilierea vieţii de familie cu cea profesională în familiile în care unii membri au nevoie de îngrijire.
Mă gândesc, de exemplu, la familiile cu copii, persoane în vârstă sau persoane cu handicap.
în scris. -(SK) Raportul din proprie iniţiativă are în vedere îmbunătăţirea situaţiei existente în ceea ce priveşte evaluarea rolului femeilor în solidaritatea dintre generaţii - îngrijirea copiilor, a persoanelor în vârstă şi a persoanelor aflate în întreţinere din familie.
Raportul pe care l-am prezentat este cu adevărat revoluţionar pentru că, pentru prima dată, o iniţiativă a Parlamentului a solicitat recunoaşterea contribuţiei "invizibile” a femeilor la sistemul financiar şi la PIB.
Raportul a fost aprobat în unanimitate de Comisia pentru drepturile femeilor.
Nici chiar grupul Verzilor nu a votat împotrivă.
Azi, aceeaşi deputaţi au prezentat o rezoluţie alternativă, fără a propune o eventuală consultare în prealabil.
Întregul spectru de stânga din Parlamentul European a votat pentru rezoluţia alternativă.
Desprind două concluzii.
În primul rând, stânga a arătat că nu respectă munca Comisiei pentru drepturile femeilor şi egalitate de gen, deşi pretinde că îi recunoaşte importanţa.
În al doilea rând, stânga a stârnit îndoieli referitoare la problema egalităţii şi a nediscriminării dintre femei şi bărbaţi, creând suspiciunea că pentru stânga această problemă serveşte doar ca propagandă pentru media.
Am votat împotriva acestei rezoluţii.
Cu siguranţă reprezintă un pas în direcţia greşită.
Deşi conţine paragrafe din raportul meu original, arată că stânga nu respectă munca a milioane de femei din UE.
Autorii rezoluţiei au arătat că sunt încă ancoraţi în ideologii învechite care şi-au pierdut validitatea.
Mai mult, într-un mod fără precedent, rezoluţia pune sub semnul întrebării Preşedinţia cehă pentru simplul motiv că a propus unele discuţii privind obiectivele de la Barcelona.
în scris. -(IT) Vă mulţumesc, domnule Preşedinte.
Am votat pentru.
Sunt foarte îngrijorat în legătură cu faptul că pornografia infantilă pe internet este un fenomen care se răspândeşte din ce în ce mai mult şi mai ales că implică copii din ce în ce mai mici.
Exploatarea sexuală a minorilor şi pornografia infantilă reprezintă o violare gravă a drepturilor omului.
Consider, prin urmare, că este important ca în cadrul cooperării internaţionale să intensificăm măsurile care trebuie luate pentru a filtra şi închide site-urile web care conţin pornografie infantilă, astfel încât furnizorii de servicii de internet să fie obligaţi să blocheze astfel de site-uri criminale.
Totuşi, în ciuda faptului ca sistemele juridice ale statelor membre prevăd sancţiuni şi un nivel destul de crescut de protecţie împotriva exploatării sexuale, a abuzului asupra copiilor şi a pornografiei infantile, trebuie să mărim nivelul de protecţie a copiilor şi din perspectiva dezvoltării constante a noilor tehnologii, în special a internetului, precum şi a utilizării de noi forme de abordare on-line a copiilor de către pedofili.
Pe scurt, trebuie să punem la punct campanii de sensibilizare pentru părinţi şi adolescenţi privind pericolele pornografiei infantile pe internet şi în special riscul exploatării sexuale în camere de chat si pe forumuri de pe internet.
în scris. -(PL) Am votat în favoarea raportului discutat şi aş dori să o felicit pe doamna Angelilli pentru abordarea unui subiect pe cât de important, pe atât de dificil.
Pornografia infantilă este o problemă globală care ia amploare.
Trebuie depuse toate eforturile pentru a o combate la nivel internaţional.
Forţele de poliţie ale diferitelor state membre ar trebui să facă schimb de informaţii şi să coopereze pentru a preveni cât mai multe astfel de infracţiuni.
As dori, de asemenea, să subliniez nevoia de a dezvolta metode eficiente de ajutorare a copiilor care au fost victime ale pedofiliei.
în scris. -(LT) După părerea mea, toate ţările UE ar trebui să trateze ca infracţiuni penale relaţiile sexuale cu copii sub 18 ani în care s-a folosit forţa, violul sau ameninţarea.
Exploatarea evidentă a încrederii copiilor prin folosirea unei poziţii de autoritate împotriva lor sau a influenţei asupra lor, inclusiv în cadrul familiei, şi abuzul care violează situaţia unui copil, în special cu un handicap psihic sau fizic, trebuie, de asemenea, tratate ca infracţiuni penale.
Ţările UE trebuie să solicite furnizorilor de servicii de internet blocarea accesului la site-uri web care promovează relaţiile sexuale cu copii, iar băncile şi alte companii de cărţi de credite trebuie să blocheze plăţile către site-uri web care conţin pornografie infantilă.
în scris. - Am votat favorabil acest raport deoarece sunt de acord că statele membre trebuie "să incrimineze toate tipurile de abuzuri sexuale asupra copiilor”, inclusiv manipularea şi acostarea copiilor pe internet în scopuri sexuale ("grooming”).
Persoanele condamnate pentru infracţiuni de natură sexuală trebuie să fie împiedicate să intre în contact cu copiii prin natura locului de muncă sau prin intermediul unor activităţi voluntare care implică un contact periodic cu copiii.
Statele membre sunt obligate să se asigure că solicitanţilor unor anumite locuri de muncă în care se lucrează cu copii li se verifică cazierul judiciar, inclusiv prin stabilirea unor reguli sau orientări clare pentru angajatori cu privire la obligaţiile ce le revin în această privinţă.
în scris. -Adesea, UE doreşte să întreprindă acţiuni comune acolo unde lucrurile ar trebui lăsate la competenţa statelor membre.
În acest caz, totuşi, consider că putem într-adevăr schimba lucrurile dacă acţionăm împreună.
Flagelul pornografiei şi al abuzului sexual asupra copiilor este o problemă serioasă care afectează societatea noastră, care distruge vieţile celor mai vulnerabili şi a celor care au nevoie de cea mai mare protecţie.
Dată fiind natura UE şi a liberei circulaţii a persoanelor, este vital să folosim toate mijloacele de care dispunem pentru a combate aceste crime bolnave indiferent de locul comiterii lor.
În special este important ca informaţiile despre infractori să fie coordonate şi actualizate în mod regulat.
Trebuie să îmbunătăţim cooperarea cu ţările terţe astfel încât cetăţenii UE care ies din UE pentru a comite crime sexuale împotriva copiilor să poată fi identificaţi, opriţi, puşi sub urmările şi extrădaţi după caz.
Rolul mondial al UE oferă o oportunitate importantă de promovare a valorilor noastre în ţări şi regiuni în care drepturile copiilor nu sunt foarte bine protejate.
De aceea am votat în favoarea acestui raport.
în scris. -(SV) Delegaţia conservatorilor suedezi în cadrul Parlamentului European a votat azi pentru raportul doamnei Angelilli (Uniunea pentru Europa a Grupurilor Naţionale, Italia) privind combaterea exploatării sexuale a copiilor şi a pornografiei infantile.
Lupta împotriva difuzării pornografiei infantile trebuie să devină o prioritate.
În această privinţă, cooperarea europeană trebuie să îşi asume diferite roluri.
De aceea noi, conservatorii, am votat în favoarea acestui raport.
Totuşi, în acelaşi timp, am vrea să subliniem că nu împărtăşim opinia raportoarei cu privire la două dintre multele propuneri care au fost prezentate.
Spre deosebire de raportoare, nu credem că trebuie să compromitem secretul profesional impus anumitor categorii profesionale, cum ar fi avocaţii, preoţii şi psihologii.
Credeam, de asemenea, că proprietarul unui site internet nu este strict responsabil de toate discuţiile purtate pe site, inclusiv de discuţiile private în camere de chat închise.
În ciuda obiectivului, nu putem cere tuturor proprietarilor de site-uri internet să monitorizeze toate discuţiile private care se poartă pentru a fi astfel capabili să garantăm legalitatea site-ului în conformitate cu această propunere.
Ar trebui, în schimb, să ne concentrăm asupra unor metode mai eficiente de combatere a reţelelor care difuzează pornografie infantilă şi care nu au consecinţe atât de grave asupra integrităţii simplilor utilizatori de internet.
în scris. - Am votat în favoarea raportului Angelilli, deoarece cred că apărarea drepturilor copiilor trebuie să fie o prioritate pentru UE şi pentru statele sale membre.
Legislaţia împotriva exploatării sexuale a copiilor şi a pornografiei infantile trebuie să fie actualizată pentru a ţine seama de dezvoltarea noilor tehnologii, în special a internetului, precum şi de utilizarea unor noi forme de manipulare şi acostare a copiilor de către pedofili.
Consider că instituţiile UE şi ale statelor membre trebuie să se concentreze în special asupra creşterii capacităţii instituţionale de combatere a acestor infracţiuni.
Infracţionalitatea fiind transnaţională, UE trebuie să dezvolte o reţea transnaţională de combatere a acestei infracţionalităţi.
În acest sens, susţin ideea ca EUROPOL să înfiinţeze o unitate specifică însărcinată cu combaterea pornografiei şi prostituţiei infantile, alcătuită din experţi specializaţi în probleme specifice.
Această unitate trebuie să colaboreze eficient cu autorităţile poliţieneşti ale statelor membre şi ale statelor terţe, competente în materie.
în scris. -Suport pe deplin raportul din proprie iniţiativă al doamnei Angelilli şi recomandarea adresată Consiliului privind combaterea exploatării sexuale a copiilor şi a pornografiei infantile.
Poziţiile comune anterioare nu au fost încă implementate în toate statele membre, în schimb ameninţarea reprezentată de progresul tehnologic la adresa siguranţei copiilor continuă să se amplifice.
Acest raport ar actualiza şi consolida măsurile existente de combatere a acestor comportamente odioase şi le defineşte ca infracţiuni penale, care trebuie pedepsite prin lege.
Implementarea raportului doamnei Angelilli va determina creşterea protecţiei copiilor în legătură cu aceste practici abuzive, ca răspuns la evoluţia tehnologică, vizând, în special, practica sinistră a "acostării în scopuri sexuale”.
Alte propuneri importante includ controlul transfrontalier al persoanelor condamnate pentru abuz sexual, pentru a le împiedica să obţină un loc de muncă în alte state membre în locuri în care ar avea contact direct cu copii, precum şi o protecţie sporită a victimelor în timpul anchetelor şi al proceselor.
Internetul este o parte esenţială a societăţii noastre interconectate.
Copiii sunt mai experţi în calculatoare ca niciodată, dar, cu această instrucţie şi încredere sporite, pericolele reprezentate de persoane fără scrupule nu le sunt evidente nici lor, nici părinţilor mai puţin instruiţi.
Aceste propuneri de bun simţ sunt destinate protejării celor mai vulnerabili membri ai societăţii noastre.
în scris. - (PT) Am votat în favoarea raportului Angelilli privind combaterea exploatării sexuale a copiilor şi a pornografiei infantile deoarece consider că este esenţial să actualizăm mijloacele de combatere a tuturor formelor de exploatare a copiilor, pentru a asigura un nivel ridicat de protecţie a copiilor în Uniunea Europeană.
De aceea susţin recomandările prezentului raport, în special propunerea de incriminare în toate statele membre a tuturor infracţiunilor sexuale ale căror victime sunt copiii, sporirea supravegherii şi a monitorizării noilor forme de abordare a minorilor, în special pe internet, şi crearea sistemului de alertă în caz de dispariţie a unui copil pentru a ameliora cooperarea la nivel european.
în scris. - (FR) Abuzul sexual ale cărui victime sunt copiii şi pornografia infantilă sunt infracţiuni deosebit de odioase care, în epoca internetului şi a turismului sexual necesită o legislaţie mai dură, o cooperare mai strânsă între serviciile poliţieneşti şi juridice şi ameliorarea sprijinului acordat victimelor.
Raportul doamnei Angelilli merită susţinerea noastră.
Totuşi, aş vrea să subliniez faptul că în afară de dezvoltările tehnologice care oferă perverşilor multe posibilităţi de a-şi satisface viciile, trebuie să recunoaştem că decadenţa morală şi degradarea valorilor sunt alte motive care explică de ce acest tip de infracţiuni a luat o amploare atât de mare.
În urmă cu doar 30 de ani, în numele unei aşa-numite liberalizări a moravurilor, al unei satisfaceri a plăcerilor tuturor şi al dezvoltării pseudo-personale a individului începând de la vârste fragede, o anumită tendinţă politică a promovat activitatea sexuală a minorilor, inclusiv în coloanele ziarului Le Monde, organ al stângii de salon.
Dacă acest argument nedemn a fost, să sperăm, respins, autorii lui continuă să predice şi tendinţa lor politică continuă să dea lecţii fără să-şi admită măcar o clipă vinovăţia.
În cele din urmă, aş dori să ştiu de ce singurul drept care nu le este recunoscut copiilor în cele mai multe dintre statele membre, este dreptul de a se naşte.
în scris. -(PT) Aşa cum s-a menţionat în prezenta propunere de recomandare a Parlamentului European adresată Consiliului, Convenţia Consiliului Europei pentru protecţia copiilor împotriva exploatării sexuale şi a abuzurilor sexuale (Convenţia CoE) - semnată deja de 20 de ţări membre ale Uniunii Europene, este primul instrument juridic internaţional care clasifică drept infracţiuni diversele forme de abuz sexual asupra minorilor, inclusiv abuzul comis, inter alia, folosind forţa, coerciţia sau ameninţările, chiar şi în cadrul familiei.
În acest context, Parlamentul face apel la statele membre care încă nu au semnat, ratificat sau aplicat toate convenţiile internaţionale relevante, începând cu convenţia CoE, să facă acest lucru.
Printre alte recomandări, Parlamentul invită statele membre să-şi amelioreze legislaţia şi cooperarea în acest domeniu, să garanteze faptul că orice infracţiune sexuală împotriva copiilor cu o vârstă sub 18 ani este clasificată drept exploatare a minorilor în toată UE şi să incrimineze toate formele de abuz sexual asupra copiilor.
Indiferent de analizele necesare şi deciziile suverane ale fiecărei ţări în ceea ce priveşte deciziile Parlamentului, suntem de acord cu ideea de bază a rezoluţiei care vizează protejarea copiilor şi apărarea drepturilor acestora.
în scris. -Exploatarea sexuală a copiilor şi pornografia infantilă sunt crime abominabile, iar cooperarea internaţională este necesară pentru a le stopa.
Prin urmare, am votat în favoarea raportului Angelilli.
Totuşi, există aspecte ale raportului pe care nu le susţinem, cum ar fi crearea unei legislaţii penale uniforme, extrateritoriale, aplicabile în toată UE, precum şi definirea la nivel comunitar a ceea ce trebuie considerat infracţiune şi circumstanţe agravante.
în scris. -(DE) Am votat în favoarea raportului Angelilli privind exploatarea sexuală a copiilor şi a pornografiei infantile.
În zilele noastre este mai important ca niciodată ca dezvoltarea şi integritatea copiilor să fie protejate în orice mod posibil.
Din moment ce în cele mai multe familii ambii părinţi lucrează, bunicii nu pot avea grijă de copii şi internetul este adesea sigurul mijloc de divertisment, amploarea riscului fiind de necontestat.
în scris. -Exploatarea sexuală a copiilor şi pornografia infantilă sunt crime abominabile şi cooperarea internaţională este necesară pentru a le opri.
De aceea votez în favoarea raportului Angelilli.
Totuşi, există aspecte ale raportului pe care nu le susţinem, cum ar fi crearea unei legislaţii penale uniforme, extrateritoriale, aplicabile în toată UE, precum şi definirea la nivel comunitar a ceea ce trebuie considerat infracţiune şi circumstanţe agravante.
în scris. -(SV) Infracţiunile sexuale împotriva copiilor şi pornografia infantilă sunt printre cele mai odioase infracţiuni de care se fac vinovaţi oamenii.
Acestea sunt infracţiuni care ar trebui să se pedepsească cu sancţiuni severe sau îngrijire de specialitate, dacă făptaşul este bolnav mintal.
Raportul propune multe măsuri constructive pentru a ameliora modul de abordare a acestor probleme sociale abominabile.
Statele membre sunt chemate să ratifice şi să implementeze toate convenţiile internaţionale din acest domeniu, ele ar trebui să primească ajutor pentru a-şi ameliora legislaţia în acest domeniu şi turismul sexual cu copii trebuie să fie incriminat în toate statele membre.
Aceasta este viziunea mea asupra UE ca o uniune a valorilor.
Susţin multe din punctele conţinute în raport şi am votat în favoarea lui în multe voturi individuale.
Cu toate acestea, raportul urmăreşte şi armonizarea legislaţiei criminale în UE şi stabilirea unui sistem de măsuri preventive care ar fi finanţate din fonduri UE, în ciuda faptului că aceasta este o problemă globală care ar trebui reglementată prin convenţii şi acorduri la nivelul ONU.
E dificil să ignorăm senzaţia ca, încă o dată, avem de-a face cu un exemplu de folosire cinică a unei probleme sociale îngrozitoare pentru a consolida poziţia UE în detrimentul independenţei statelor membre.
Legislaţia penală este o parte crucială a competenţei unui stat suveran.
De aceea am votat împotriva acestui raport ca întreg.
în scris. - Am votat în favoarea raportului doamnei Angelilli privind exploatarea sexuală a copiilor, pentru că această temă se referă la unul dintre cele mai sordide acte anti-umanitare, care trebuie să fie sancţionate prin măsuri luate de toate statele membre.

În România, cunoaşterea acestui fenomen prezintă încă multe necunoscute, avem puţine date privind amploarea sa, de aceea consider că adoptarea raportului va contribui la extinderea campaniilor de informare, atenţionare şi prevenire asupra abuzului sexual al copilului, extinderea numărului şi ariei acţiunilor pentru depistarea minorelor exploatate sexual, acordarea de servicii de reabilitare şi, ulterior, realizarea de controale periodice privind situaţia acestora, precum şi perfecţionarea sistemului de înregistrare şi monitorizare a cazurilor de exploatare sexuală infantilă.
De asemenea, consider ca minorii victime ale traficului trebuie să beneficieze de servicii specializate în cadrul unor centre de tranzit, asistenţă si reabilitare la nivelul tuturor statelor membre.
în scris. -Susţin acest raport care face apel la cele trei sate care nu au implementat încă decizia-cadru a Consiliului privind combaterea exploatării sexuale a copiilor.
Susţin creşterea nivelului de protecţie a copiilor în special pe internet şi pe alte tehnologii în curs de dezvoltare.
în scris. -(DE) În timp ce Parlamentul European discută despre o mai bună protecţie a copilului, lumea islamică merge în direcţia opusă.
Cel mai înalt reprezentant al clericilor islamici din Arabia Saudită a descris fete cu vârste între 10 şi 12 ani ca fiind "bune de măritat” şi a cerut legiferarea căsătoriilor între copii.
Din cauza imigranţilor islamici, acest lucru are un impact şi asupra Europei şi trebuie să fim pregătiţi pentru o asemenea eventualitate.
Copiii noştri trebuie să se bucure de cea mai bună protecţie.
Pentru că în cazul infractorilor sexuali a căror ţintă sunt copiii rata recidivei este foarte mare, trebuie să punem la punct un registru european al numelor potenţialilor infractori sexuali, al pedofililor şi al persoanelor cu probleme comportamentale relevante.
Trebuie să combatem mai eficient violenţa împotriva copiilor şi orice formă de abuz asupra copiilor şi să înăsprim pedepsele pentru contact sexual cu copii şi posesie de materiale pornografice cu copii.
Am votat în favoarea raportului Angelilli pentru că va ameliora protecţia copiilor noştri.
în scris. -(GA) Ne aflăm în "era digitală”, prin urmare tehnologia informaţiei evoluează şi se propagă în Uniunea Europeană.
Desigur, există avantaje majore legate de această tehnologie şi facilităţile pe care le oferă din punct de vedere al locurilor de muncă, al educaţiei, al vieţii sociale şi al cercetării.
Ceea ce nu înseamnă însă că putem ignora pericolele legate de această tehnologie.
Există o libertate specială asociată internetului - o libertate fără limite fizice sau practice.
Această libertate poate fi un lucru bun, aşa cum se întâmplă de cele mai multe ori, însă poate fi folosită şi pentru exploatarea sexuală a copiilor şi pentru pornografia infantilă.
Nimic nu este mai important decât sănătatea, bunăstarea şi viitorul copiilor noştri.
Trebuie să facem tot ce ne stă în putinţă pentru a-i proteja.
De aceea sunt fericit să susţin raportul doamnei Angelilli şi o felicit pentru munca depusă.
în scris. - (EL) Am votat în favoarea raportului Angelilli privind combaterea exploatării sexuale a copiilor şi a pornografiei infantile pentru că cere respectarea de către toate statele membre - fapt care ar trebui să se înţeleagă de la sine - a legislaţiei internaţionale în vigoare şi o revizuire a deciziei-cadru a Consiliului, în scopul îmbunătăţirii protecţiei copiilor la nivel european.
Statisticile Naţiunilor Unite sunt dramatice.
Marea majoritate a victimelor traficului de persoane în scopul exploatării sexuale sunt copii şi adolescenţi.
Este necesară cooperarea internaţională pentru o combatere integrată a tuturor acestor crime şi toate statele membre ar trebui să ia măsuri pentru ca făptuitorii să fie aduşi în faţa justiţiei.
în scris. - Am votat raportul Angelilli pentru că avem nevoie de o acţiune RAPIDĂ şi EFICIENTĂ de combatere a cauzelor, dar mai ales a efectelor, exploatării sexuale a copiilor şi a pornografiei infantile.
Copiii noştri sunt din ce în ce mai singuri pentru că noi suntem din ce în ce mai ocupaţi.
Astfel, devin victimele unor tentaţii periculoase.
Angajamentele CE, prin vocea comisarului Barrot, ne dau garanţia că din martie vom avea un cadru juridic exemplar.
în scris. - (FR) Am votat pentru acest raport destinat adaptării şi consolidării deciziei-cadru din 2004, obiectivul fiind protejarea copiilor de exploatarea sexuală şi violenţă.
Dată fiind în special dezvoltarea tehnologiilor (mai ales a internetului), rezultă că pragul de protecţie prevăzut în decizia-cadru trebuie să fie ridicat.
Ademenirea copiilor în scopuri sexuale trebuie considerată o infracţiune.
Cooperarea între statele membre trebuie consolidată în ceea ce priveşte schimbul de informaţii despre cazierele penale legate de condamnări pentru abuz sexual, astfel încât cei condamnaţi pentru astfel de infracţiuni să nu poată exersa o profesie care presupune contactul direct cu copiii.
De asemenea, trebuie ameliorată protecţia victimelor.
în scris. - Am votat în favoarea raportului de iniţiativă al dnei Roberta Angelilli care s-a preocupat de combaterea exploatării sexuale a copiilor şi a pornografiei infantile, punând accentul pe măsurile preventive care trebuie avute în vedere de către statele membre când elaborează cadrul legislativ împotriva exploatării sexuale a copiilor şi a pornografiei infantile.
Raportul trage şi un semnal de alarmă cu privire la aplicarea deficitară a deciziei-cadru existente, dar şi a instrumentelor internaţionale, în special a Convenţiei Consiliului Europei pentru protecţia copiilor împotriva exploatării sexuale şi a abuzurilor sexuale la care România este parte din 2007, solicitându-se totodată integrarea unor noi infracţiuni de natură sexuală.
Statele membre trebuie să încurajeze victimele exploatării sexuale să se adreseze forţelor de ordine şi instanţelor de judecată competente în materie penală şi civilă şi trebuie să responsabilizeze şi să informeze atât reprezentanţii legali ai minorilor, cât şi personalul care intră în contact direct cu minorii, asupra pericolelor referitoare la manipularea şi acostarea copiilor pe internet în scopuri sexuale.
Toate aceste pericole pot fi limitate prin înfiinţarea unor organe naţionale de control şi prin cooperarea cu furnizorii de servicii de Internet pentru stoparea site-urilor web sau a materialelor ce vizează pornografia infantilă.
în scris. -(IT) Domnule Preşedinte, doamnelor şi domnilor, votez în favoarea raportului doamnei Angelilli privind combaterea exploatării sexuale a copiilor şi pornografia infantilă.
Condamnarea acestor practici nu este încă suficientă pentru eradicarea acestei violări grave a drepturilor omului.
Este îngrijorător faptul că nu toate statele membre s-au conformat prescripţiilor Deciziei-cadru a Consiliului 2004/68/JHA din 22 decembrie 2003.
Această decizie, printre altele, trebuie să fie actualizată pentru a creşte nivelul de protecţie a copiilor şi din perspectiva dezvoltării noilor tehnologii, în special a internetului şi a folosirii noilor forme de abordare on-line a copiilor de către pedofili.
Sunt întru totul de acord cu raportoarea, care ne-a oferit un raport detaliat şi constructiv care reflectă o excelentă cunoaştere la nivel de expert a problemelor.
în scris. - Pornografia în rândul copiilor este un subiect sensibil, care ar trebui să fie mereu în atenţia autorităţilor europene şi naţionale.
Statele membre ale Uniunii Europene ar trebui să pedepsească dur orice fel de abuzuri sexuale în rândul copiilor şi orice fel de acostare pe internet a copiilor.
Este salutară decizia Parlamentului European de a solicita statelor membre să se angajeze ferm în combaterea abuzurilor sexuale asupra copiilor, mai ales având în vedere vulnerabilitatea la abuzuri a copiilor care folosesc chat-ul sau forumuri online.
În acest sens, este esenţială o colaborare eficientă între autorităţile naţionale şi furnizorii de servicii de internet, în scopul de a limita accesul copiilor la site-uri cu caracter pornografic, dar şi pentru a bloca accesul copiilor la site-urile web care fac reclamă la posibilitatea comiterii de infracţiuni cu caracter sexual.
Se recomandă crearea unor sisteme naţionale de reabilitare psihică a persoanelor care au săvârşit infracţiuni de natură sexuală, dar şi a celor care au suferit abuzuri sexuale.
Subliniez faptul că fiecare stat membru în parte trebuie să aibă în evidenţă persoanele care au săvârşit abuzuri sexuale asupra copiilor şi să împiedice angajarea acestora în medii în care se lucrează cu copii.
în scris. -(NL) Am votat cu hotărâre în favoarea raportului privind combaterea exploatării sexuale a copiilor şi a pornografiei infantile.
Este incontestabil că acostarea (abordarea copiilor în scopuri sexuale) şi camerele de chat pedofile trebuie să fie pasibile de sancţiuni.
În plus, infracţiunile împotriva copiilor ar trebui să intre în legislaţia penală extrateritorială.
Uniunea Europeană ar trebui, de asemenea, să poată folosi bugetul general pentru a finanţa programele de intervenţie ale UE în scopul prevenirii recidivei în cazul infractorilor sexuali.
Sprijinim, de asemenea, propunerea conform căreia Comisia, împreună cu marile companii de cărţi de credite, vor acţiona în sfera tehnică a problemei, blocând sau închizând sistemele de plată pe internet ale site-urile web care vând pornografie infantilă.
În cele din urmă, solicit celor şapte state membre care nu au semnat încă Convenţia Consiliului Europei pentru protecţia copiilor împotriva exploatării sexuale şi a abuzului sexual, să semneze cât mai curând.
Lucru valabil şi pentru cele opt state membre care nu au ratificat încă Protocolul opţional din 2000 privind traficul de copii, prostituţia infantilă şi pornografia infantilă al Convenţiei Naţiunilor Unite pentru drepturile copilului.
în scris. - (EL) Forţele politice care sprijină barbarismul imperialist, războiul, furtul resurselor producătoare de bogăţii şi exploatarea oamenilor sunt toate elemente responsabile pentru infracţiunile zilnice care sunt comise împotriva a milioane de copii din lume.
Sunt responsabile de milioanele de copii înfometaţi, subnutriţi, care sunt forţaţi să muncească şi care trăiesc dincolo de limita sărăciei în ţările "vestului civilizat”, de milioanele de copii care sunt victimele exploatării sexuale şi de înflorirea industriei pornografice infantile care generează profituri de peste 3 miliarde de euro doar de pe internet.
Măsurile penale propuse în raport nu vor putea proteja copiii, pentru că nu pot aborda cauza principală care a dat naştere corupţiei şi depravării în proporţii care nu cunosc precedent: profitul şi sistemul capitalist exploatator profund putrezit.
Nici măsurile precum abolirea principiului non bis in idem, monitorizarea discuţiilor şi intervenţia arbitrară a autorităţilor judiciare în domeniul internetului, nu pot contribui în mod eficient la protecţia copiilor.
Dimpotrivă, experienţa a arătat că acolo unde au fost adoptate astfel de măsuri, de cele mai multe ori ca excepţie în numele combaterii crimelor care provoacă protestul şi respingerea generale, scopul este câştigarea de teren astfel ca mai târziu să poată fi folosite pentru restrângerea drepturilor personale şi a libertăţilor democratice.
în scris. - (SV) Am votat împotriva raportului privind armonizarea legislaţiei penale UE în legătură cu infracţiunile sexuale împotriva copiilor.
Sunt în favoarea unei cooperări strânse în cadrul UE pentru combaterea exploatării sexuale a copiilor şi a pornografiei infantile, dar cred că legea penală ar trebui să fie o chestiune naţională.
în scris. - (SK) Protejarea copiilor şi a tinerilor de abuzul sexual este o chestiune importantă şi, într-adevăr, o problemă a timpurilor noastre.
Am susţinut mereu întâietatea drepturilor părinţilor în creşterea copiilor dar în cazul acesta şi statul trebuie să protejeze copiii şi adolescenţii.
Această protecţie nu se aplică doar în cazul internetului.
Se aplică şi în cazul publicităţii media, care ar trebui să fie decentă şi să respecte valorile morale şi nu ar trebui să afecteze dreptul copiilor la inocenţă.
Părinţii joacă un rol special în protejarea copiilor de abuzuri sexuale.
Declaraţia universală a drepturilor omului afirmă în mod clar, la articolul 26.3, că "părinţii au dreptul de a alege educaţia pe care vor să o dea copiilor lor”.
Educaţia dată de părinţi include educaţia privind folosirea responsabilă a mijloacelor media.
Însă părinţii nu îşi pot îndeplini mereu rolul educaţional dacă nu au suficient timp pentru a se dedica familiei şi copiilor lor.
Statul ar trebui să le acorde părinţilor acest timp liber.
Internetul nu va putea înlocui niciodată dialogul dintre părinţi şi copii.
Un joc pe calculator nu poate înlocui o discuţie cu bunica.
Joystick-ul nu este echivalentul unei ore petrecute cu bunicul în garaj.
Familia naturală este spaţiul de protecţie a copiilor şi părinţii sunt primii lor protectori.
De acea, în Slovacia am iniţiat un proiect dedicat în primul rând părinţilor: "Ştii unde este copilul tău acum?”
în scris. - Într-o societate civilizată, trebuie să punem mai presus de toate siguranţa copiilor noştri.
Exploatarea sexuală reprezintă violarea dreptului copilului la îngrijire şi la protecţie.
Exploatarea sexuală lasă cicatrice psihologice şi uneori chiar fizice asupra copiilor, reducând speranţele acestora de a trăi o viaţă demnă.
As vrea să întăresc ideea dnei raportor Angelilli că decizia-cadru aflată în vigoare din 2004 ar trebui să fie actualizată.
Salutăm decizia conform căreia actualizarea trebuie făcută în sensul creşterii nivelului protecţiei copiilor, mai ales în privinţa noilor ameninţări reprezentate de internet şi alte noi sisteme de comunicare.
Statele membre trebuie să se asigure că legislaţia va fi modificată astfel încât site-urile cu conţinut criminal să fie blocate.
Trebuie să încurajăm cooperarea între statele membre pentru a stopa infracţionalitatea în acest domeniu, pentru a combate în mod activ pornografia infantilă şi alte mijloace de exploatarea sexuală comercială a minorilor.
Avem nevoie de o strategie cuprinzătoare la nivel internaţional, de cooperare atât diplomatică cât şi administrativă pentru a ne asigura că legislaţia se aplică în beneficiul copiilor.
Trebuie să oferim protecţie victimelor abuzurilor.
Stop turismului sexual!
Corectările voturilor şi intenţiile de vot: a se vedea procesul-verbal
Aprobarea procesului-verbal al şedinţei anterioare consultaţi procesul-verbal
Continuări ale avizelor şi rezoluţiilor Parlamentului a se vedea procesul-verbal
Repatrierea şi reinstalarea deţinuţilor de la Guantanamo - Presupusa folosire a unor ţări europene de către CIA pentru transportul şi deţinerea ilegală de prizonieri (dezbatere)
Următorul punct de discuţie constă din declaraţiile Consiliului şi ale Comisiei cu privire la întoarcerea şi repatrierea deţinuţilor din centrul de detenţie de la Guantánamo, precum şi la presupusa folosire de către CIA a ţărilor europene pentru transportul şi detenţia ilegală de prizonieri.
preşedintele în exerciţiu al Consiliului. -Domnule Preşedinte, sunt conştient de faptul că problema Guantánamo este un subiect de preocupare majoră pentru Parlament.
De asemenea, sunt conştient de faptul că Parlamentul, prin diversele rezoluţii adoptate din 2002, şi-a exprimat opinia în mod clar cu privire la această problemă.
Prin urmare, cred că aţi întâmpinat în mod favorabil, la fel cum a procedat şi Consiliul, decizia preşedintelui Obama de a închide Guantánamo în termen de un an de zile.
Preşedinţia şi-a exprimat acest punct de vedere printr-o declaraţie făcută la scurt timp după ce preşedintele Obama a semnat Decretele prezidenţiale.
Miniştrii au întâmpinat în mod favorabil această decizie, în cadrul ultimei întâlniri a Consiliului pe tema Afaceri generale şi externe, după cum probabil ştiţi deja.
Preşedintele Obama şi-a anunţat, de asemenea, hotărârea de a suspenda judecarea cauzelor de către comisiile militare, de a reafirma Convenţia de la Geneva, de a pune capăt programului de detenţii secrete şi de a întrerupe tehnicile extreme de interogare.
Aceste binevenite dezvoltări ne vor da posibilitatea de a consolida şi mai mult cooperarea transatlantică în sfera combaterii terorismului.
Desigur, decizia de a închide Guantánamo este în primul rând responsabilitatea Statelor Unite.
Totuşi, dat fiind interesul nostru comun în combaterea terorismului şi în afirmarea drepturilor omului şi a statului de drept, miniştrii participanţi la şedinţa Consiliului de săptămâna trecută au discutat modalităţile prin care statele membre ar putea oferi asistenţă practică Statelor Unite şi, mai ales, dacă ar putea accepta foşti deţinuţi.
În decretul său prezidenţial de închidere a centrului de detenţie de la Guantánamo, preşedintele Obama a dispus să se elaboreze un raport asupra situaţiei tuturor deţinuţilor.Acesta este în curs de elaborare.
Se are în vedere repatrierea deţinuţilor pentru aceia dintre ei care vor fi eliberaţi ca urmare a acestui raport.
Problema acceptării de către statele membre a foştilor deţinuţi este o decizie naţională.
Totuşi, săptămâna trecută s-a convenit că ar fi de dorit să se dea un răspuns politic comun şi că posibilitatea unei acţiuni europene coordonate ar putea fi exploatată mai în detaliu.
Acest subiect dă naştere unui număr de probleme politice, juridice şi de securitate care implică o analiză şi de o consultare mai aprofundată şi care - acest aspect fiind, de asemenea, foarte important - vor necesita implicarea Ministerelor de Justiţie şi de Afaceri Interne din statele membre.
Acest proces este abia la început şi Consiliul va reveni asupra acestei probleme de îndată ce unele dintre aceste aspecte au fost clarificate în detaliu.
Acesta este un subiect asupra căruia COPS (Comitetul politic şi de securitate) desfăşoară lucrări, acestea având loc chiar şi în momentul de faţă, de exemplu.
Înţeleg pe deplin interesul continuu al Parlamentului, aşa cum rezultă din propunerea de rezoluţie care a fost prezentată în cadrul acestei şedinţe şi pe care am citit-o.
Aş dori să vă asigur că Preşedinţia va trata cu deosebită atenţie această problemă şi vă va ţine la curent cu privire la rezultatul discuţiilor viitoare din Consiliu şi la orice alte evenimente.
vicepreşedinte al Comisiei. -(FR) Domnule Preşedinte, îi urez un cald bunvenit dlui Vondra şi mă bucur să mă aflu la unison cu spusele dumnealui, fiind evidentă necesitatea cooperării îndeaproape a Comisiei cu Preşedinţia în privinţa acestei probleme dificile.
Aş dori în mod special să îi ofer, la rândul meu, sprijinul dnei Ferrero-Waldner care, în ultimul moment, nu a mai putut participa la întâlnirea noastră din această seară.
Prin urmare, voi vorbi atât în numele dumneaei, cât şi în numele meu.
Comisia a primit în mod foarte favorabil iniţiativele luate de preşedintele Obama după învestitura sa.
Acum sunt îndeplinite toate condiţiile pentru relansarea relaţiilor dintre Statele Unite şi Europa, iar Comisia va depune eforturi importante pentru a revitaliza acest parteneriat.
Cel mai elocvent exemplu de schimbare de orientare a Statelor Unite este intenţia acestui stat de a lua în considerare problemele de drepturile omului cu privire la tratamentul acordat suspecţilor de terorism.
Apreciem faptul că preşedintele Obama doreşte să închidă cât mai repede centrul de detenţie de la Guantánamo şi, în acelaşi timp, să stabilească contactul cu lumea islamică şi să confirme angajamentul Statelor Unite în procesul de pace din Orientul Mijlociu.
Remarcăm, de asemenea, cu satisfacţie alte trăsături la fel de importante ale ordinelor semnate în data de 22 ianuarie, anume închiderea închisorilor secrete ale CIA, interzicerea totală a folosirii torturii şi a tratamentelor crude, inumane sau degradante, precum şi suspendarea judecării cauzelor de către tribunalele militare.
Uniunea Europeană menţine un dialog politic activ cu Statele Unite în care, desigur, dăm prioritate promovării drepturilor omului la nivel mondial.
De asemenea, ne alăturăm Statelor Unite în lupta împotriva ameninţării teroriste, dar întotdeauna în conformitate cu obligaţiile noastre din domeniul drepturilor omului.
Detenţia fără judecare preliminară a prizonierilor la Guantánamo timp de câţiva ani a oferit un pretext grupărilor teroriste care încearcă să se radicalizeze şi să recruteze noi membri.
Uniunea Europeană şi-a manifestat deja opoziţia faţă de Guantánamo.
Parlamentul dumneavoastră, Parlamentul European, a solicitat în nenumărate rânduri închiderea acestui centru, deoarece lupta împotriva terorismului trebuie să fie dusă în conformitate cu dreptul internaţional.
În lupta împotriva terorismului, este important să se respecte drepturile omului nu numai ca o chestiune de principiu, ci şi pentru a combate radicalizarea la nivel mondial.
Suntem de părere că trebuie să fie respectate drepturile conferite prin legislaţia internaţională tuturor deţinuţilor.
Cu excepţia conflictelor armate, persoanele nu ar trebui deţinute în mod arbitrar şi ar trebui să aibă dreptul la un proces cinstit şi legal.
Am ridicat aceste probleme în cadrul dialogului politic cu Statele Unite.
Parlamentul European a jucat un rol important în conştientizarea acestei probleme.
Aş adăuga, în conformitate cu cele spuse de Dl Vondra, că autorităţile americane ar trebui să reanalizeze cazul fiecăruia dintre deţinuţii de la Guantánamo.
Un grup de lucru, condus de procurorul general şi compus din secretarii de stat pentru apărare şi securitate internă şi din oficialităţi de nivel înalt şi-a demarat deja lucrările.
Preşedintele Obama a anunţat că se vor face noi eforturi diplomatice pentru găsirea unei soluţii pentru problema Guantánamo.
În cadrul ultimului Consiliu al miniştrilor afacerilor externe din data de 26 ianuarie, conform raportului dnei Ferrero-Waldner, a avut loc o scurtă discuţie despre Guantánamo.
Câteva state membre şi-au exprimat dorinţa de a stabili un cadru comun pentru o abordare concertată din partea Uniunii Europene, deşi într-o primă fază, dle Vondra, statele membre vor trebui să decidă, în fiecare caz separat, cu privire la răspunsul la cererile emise de către Statele Unite.
În strânsă colaborare cu Secretariatul Consiliului, am propus să analizăm mai în detaliu aceste aspecte.
Examinăm şi aspecte legate de modalitatea în care ţări terţe ar putea primi foşti deţinuţi.
Chiar dacă deţinuţii eliberaţi ar trebui, în principiu, să se întoarcă în ţările lor de origine, unii dintre deţinuţii care este posibil să fie puşi în libertate nu se pot întoarce în ţara lor de teama persecuţiilor, torturii sau tratamentelor inadecvate.
Laolaltă cu Statele Unite, dorim să analizăm îndeaproape cu ce ar putea ajuta Uniunea Europeană pentru a strămuta aceste persoane într-un loc sigur.
Totuşi, aceste cazuri speciale vor prezenta aspecte delicate, complicate, care trebuie luate în calcul anticipat.
Principiul nu se va schimba niciodată: trebuie să facem orice se impune pentru a garanta respectarea deplină a drepturilor omului.
În toate aceste situaţii, dorim să adoptăm o atitudine pozitivă şi constructivă faţă de noua administraţie a Statelor Unite.
În acelaşi timp, trebuie să luăm toate măsurile pentru a ne asigura că abordarea Uniunii Europene respectă obligaţiile asumate de noi cu privire la drepturile omului, precum şi propria noastră legislaţie.
Această abordare nu va fi nici uşoară şi nici rapidă.
Ne vom confrunta cu chestiuni dificile care vor necesita o acţiune concertată a statelor membre pentru a se ajunge la o soluţie coerentă din partea Uniunii Europene.
Vom face tot ceea ce ne va sta în putere pentru a contribui la dezbaterea privitoare la măsurile practice care trebuie adoptate la nivelul Comunităţii.
În prezent, SUA nu a făcut nicio cerere oficială.
După cum a spus dna Ferrero-Waldner în repetate rânduri, este necesară o cooperare pozitivă.
Trebuie să lucrăm împreună cu statele membre pentru a realiza acest lucru.
La următorul Consiliu pentru Justiţie şi Afaceri Interne din data de 26 februarie, vom face apel la statele membre să adopte o atitudine concertată şi s-ar putea, de asemenea, să folosim precedentul soluţiei utilizate în momentul în care palestinienii au fost aduşi în Europa imediat după evenimentele de la Biserica Naşterii Domnului din 2002.
Comisia doreşte, desigur, să le asiste pe statele membre care decid să primească foşti deţinuţi de la Guantánamo pe teritoriul lor.
Evident, va rămâne totuşi la latitudinea acelor state membre să definească statutul foştilor deţinuţi care sunt, de asemenea, cetăţeni ai unor state terţe şi care, în principiu, ar putea fi transferaţi pe teritoriul acestora.
Fiecare caz va fi analizat separat, luându-se în calcul situaţia fiecărei persoane, precum şi considerentele umanitare şi implicaţiile de securitate.
Decizia de a primi şi de a conferi un statut rămâne în final la latitudinea fiecărui stat membru.
Această abordare trebuie totuşi să facă parte dintr-un cadru comun, în măsura posibilului.
Domnule Preşedinte, aceasta este ceea ce am dorit să menţionez, atât personal cât şi în numele dnei Ferrero-Waldner.
Mă întrebam dacă ar trebui în acest moment să fac o declaraţie despre transportul şi detenţia ilegală de prizonieri în zona Europei.
Atunci voi continua şi voi face o declaraţie care, deşi relativ scurtă, va răspunde la multe dintre întrebările Parlamentului.
Aceasta se referă la folosirea de către CIA a ţărilor europene pentru transportul şi detenţia ilegală a prizonierilor.
Direcţia adoptată de Comisie încă de la început se bazează pe trei idei: în primul rând, combaterea terorismului trebuie făcută astfel încât drepturile fundamentale să fie pe deplin respectate; în al doilea rând, adevărul, oricare ar fi acesta, trebuie să fie scos la iveală; în al treilea rând şi cel mai important din punctul meu de vedere, acest tip de acte trebuie preîntâmpinate pe viitor.
Comisia şi-a exprimat în mod repetat opinia că practicile cunoscute sub numele de transfer extraordinar şi detenţie secretă sunt o violare a drepturilor fundamentale garantate de Convenţia europeană a drepturilor omului şi de Carta drepturilor fundamentale.
Comisia a declarat, de asemenea, că este esenţial ca statele membre implicate să efectueze anchete extinse, independente, imparţiale pentru stabilirea adevărului, oricare ar fi acesta.
Aceasta este o obligaţie pozitivă ce rezultă din Convenţia europeană a drepturilor omului.
Trebuie menţionat că în câteva state membre au fost demarate deja anchete.
Cât despre ipotezele privitoare la detenţiile secrete în Polonia, Comisia le-a scris autorităţilor poloneze de câteva ori.
Deoarece mi s-au încredinţat responsabilităţi cu privire la probleme de "justiţie, libertate şi securitate”, eu însumi le-am scris autorităţilor poloneze în data de 28 mai 2008, evidenţiind importanţa unor anchete adecvate.
Ca urmare a acestei scrisori, în august 2008, asistentul procurorului general m-a informat că începuse în sfârşit o anchetă penală şi că mă va informa asupra rezultatelor acesteia.Cred că acesta este un mare pas înainte.
De asemenea, m-am adresat şi României cu privire la problema detenţiilor secrete.
În iunie 2008, primul-ministru al României mi-a trimis raportul eliberat de comisia de anchetă a Senatului.
După mai multe contacte, autorităţile române au decis să efectueze anchete suplimentare pentru a analiza informaţiile prezentate în cel de-al doilea raport al dlui Marty, care a fost ales raportor de către Consiliul European.
Numai o astfel de abordare, care pune accent pe nevoia de a efectua o anchetă adecvată la nivel naţional, ne va permite să avansăm.
Uniunea şi Comisia nu au nici puterea, nici resursele pentru a putea înlocui statele membre în această sarcină de aflare a adevărului.
Numai instrumentele şi resursele de anchetă ale statelor membre vor fi suficiente pentru această sarcină.
Evident, Comisia, iar aici îmi voi lua un angajament faţă de dumneavoastră, speră că aceste investigaţii se vor finaliza şi vor face posibilă, acolo unde este cazul, determinarea persoanelor răspunzătoare şi, acolo unde este cazul, asigurarea unor despăgubiri victimelor.
Pe lângă solicitările adresate statelor membre de a efectua investigaţii, una dintre contribuţiile practice ale Comisiei, ca urmare a Rezoluţiei Parlamentului European din 2 februarie 2007, a constat în clarificarea definiţiei "aeronavelor de stat” şi, în timpul mandatului meu de Comisar pentru transporturi, am prezentat o comunicare despre aviaţia civilă şi de afaceri care a lămurit lucrurile.
Parlamentul a solicitat, de asemenea, o evaluare a legislaţiei naţionale împotriva terorismului.
Pentru a avea o imagine de ansamblu asupra situaţiei actuale, Comisia a trimis un chestionar statelor membre cu privire la eficienţa măsurilor de combatere a terorismului şi la relaţia dintre acestea şi drepturile fundamentale.
Comisia a primit răspunsuri de la 27 de state membre, iar documentul care conţine aceste răspunsuri va fi publicat în următoarele şase luni.
În acest moment este nevoie să se prezinte sub lumina adevărului toate aceste răspunsuri.
Vi le înmânez, dle Preşedinte; Am folosit ceva timp din timpul acordat, doamnelor şi domnilor, însă este adevărat că, fiind vorba de o sferă în care Uniunea are puteri limitate, Comisia a făcut eforturi pentru dezvăluirea adevărului şi pentru promovarea respectarea drepturilor fundamentale.
Nu pot spune decât un singur lucru şi prin acesta îmi iau un angajament personal.
Desigur, voi veghea în continuare ca întregul adevăr să iasă la iveală, mai presus de toate, astfel încât să putem fi siguri că astfel de acţiuni regretabile nu se vor mai repeta.
preşedintele în exerciţiu al Consiliului. -Domnule Preşedinte, mă aşteptam la două aspecte diferite: pe de o parte, Guantánamo, iar pe de alta, detenţiile şi transferurile secrete.
După cum ne-am putut da seama cu toţii, în timpul primelor sale zile de mandat, preşedintele Obama a luat trei decizii.
Despre prima dintre ele v-am vorbit deja, şi anume Guantánamo, dar au mai existat două la fel de importante.
În primul rând, a pus capăt programului de detenţii secrete al CIA.
A dispus ca, pe viitor, toţi deţinuţii SUA să fie înregistraţi la Comitetul Internaţional al Crucii Roşii.
Adoptând această decizie, a abordat o problemă care preocupa atât Consiliul, cât şi Parlamentul European.De aceea Consiliul a întâmpinat extrem de favorabil şi această decizie.
Sunt sigur că este întâmpinată la fel de favorabil şi de Parlament.
Preşedintele Obama a pus capăt şi folosirii tehnicilor extreme de interogare ale CIA.
Anchetatorii SUA nu se mai pot baza pe opiniile juridice cu privire la tortură şi la alte tehnici de interogare elaborate după 9/11.
Această decizie este importantă.
Uniunea Europeană s-a angajat să interzică în mod absolut tortura şi tratamentele crude, inumane şi degradante.
Cu privire la a treia decizie, preşedintele Obama a dispus, de asemenea, revizuirea politicilor privitoare la transfer pentru a se asigura că acestea sunt în concordanţă cu obligaţiile de drept internaţional asumate de SUA.În viitor, politicile nu trebuie - citez - "să aibă ca rezultat transferul indivizilor către alte naţiuni pentru a fi supuşi torturii sau altor asemenea activităţi în scopul sau având ca efect subminarea sau sustragerea de la angajamentele sau obligaţiile SUA de a asigura un tratament uman indivizilor care sunt în custodia şi sub controlul său”.
Considerăm că aceste decizii, adoptate simultan cu decizia de a închide Guantánamo, pe care am menţionat-o deja, vor întări şi mai mult cooperarea cu SUA în ceea ce priveşte combaterea terorismului.
Cred că acest lucru poate reinstaura şi un climat mai favorabil în relaţiile transatlantice şi că poate răspunde sentimentelor care au fost exprimate foarte pregnant de Parlament, precum şi de o parte importantă a opiniei publice din Europa.
Cred că în această privinţă putem fi cu toţii de acord, încă de la început, asupra unui punct: contextul discuţiei de astăzi s-a schimbat extrem de mult.
De asemenea, sunt conştient că presupusa folosire de către CIA a ţărilor europene pentru transportul şi detenţia ilegală a prizonierilor a fost o sursă de intensă preocupare pentru mulţi membri ai Parlamentului.
Aţi urmărit aceste aspecte îndeaproape şi prin activităţile comisiei temporare.
Poziţia Parlamentului a fost clar exprimată în rezoluţia dumneavoastră din februarie 2007.
Vreau să subliniez faptul că în ceea ce priveşte combaterea terorismului, Consiliul şi-a reiterat întotdeauna angajamentul în acest sens, folosind toate mijloacele disponibile, deoarece terorismul în sine reprezintă o ameninţare la adresa sistemului de valori bazat pe statul de drept.
Consiliul a declarat în repetate rânduri că existenţa unor unităţi secrete de detenţie, unde persoanele deţinute sunt ţinute într-un vid juridic, nu este în conformitate cu legislaţia internaţională umanitare şi cea privind drepturile omului.
Aceasta rămâne în continuare opinia noastră, în legătură cu care ne-am asumat un angajament, dar schimbarea de context reprezentată de situaţia actuală din SUA semnifică faptul că aş dori, de asemenea, să ne concentrăm în principal asupra viitorului.
Să ne uităm înainte, nu înapoi.
Consiliul întâmpină cu bucurie recenta decizie a preşedintelui SUA în această privinţă.
Comunitatea transatlantică este o comunitate cu valori comune şi trebuie să rămână ca atare dacă suntem capabili să ne apărăm interesele în lume.
Nu există nicio îndoială că drepturile omului şi susţinerea statului de drept în combaterea terorismului aparţin acestei moşteniri comune.
în numele grupului PPE-DE. - (DE) Domnule Preşedinte, doamnelor şi domnilor, prizonierii de la Guantánamo ar trebui acceptaţi în Uniunea Europeană?
Aceasta este întrebarea pe care trebuie să ne-o punem astăzi.
Răspunsul va depinde de considerentele după care alegem să ne ghidăm.
Unii oameni emit ipoteza că prizonierii au fost torturaţi.
Acesta este un motiv pentru a îi accepta, în conformitate cu dictatele umanităţii.
Fără nicio îndoială, tortura este cea mai inumană şi degradantă practică.
Dacă aceşti oameni au fost torturaţi, atunci ei au dreptul la compasiunea noastră, indiferent de acuzaţiile individuale care le-au fost aduse.
Totuşi, este acesta singurul aspect pe care trebuie să îl luăm în considerare?
Spre exemplu, mulţi dintre oamenii care sunt sau au fost încarceraţi în Guantánamo au fost in tabere de antrenament pentru terorişti în Afganistan după 11 septembrie.
Aceştia nu erau turişti care doreau să cunoască frumuseţea ţării, ci potenţiali terorişti.
Avem datoria de a îi proteja pe cetăţenii Europei de potenţialii terorişti.
Din nefericire, tortura se practică peste tot în lume şi o condamnăm în mod constant.
Însă nu mergem atât de departe încât să spunem că oricine a fost torturat are dreptul de a fi acceptat în Europa.
Nu am făcut încă acest lucru din motive întemeiate.
În schimb am cântărit această opţiune în raport cu nevoia de securitate în Uniunea Europeană.
De asemenea, trebuie să facem acest lucru şi în cazul de faţă.
Trebuie să ne asigurăm că potenţialii terorişti nu se stabilesc în Europa şi, prin urmare, evaluând această problemă, aş dori să văd că i se acordă prioritate nevoii de securitate înainte de orice alte considerente.
Domnule Preşedinte, doamnelor şi domnilor, colegul meu Claudio Fava va vorbi în numele grupului nostru despre aspecte referitoare la zborurile CIA şi la această parte a discuţiei.
Mă voi concentra asupra problemelor legate de închiderea centrului de la Guantánamo şi voi începe prin a-îi răspunde lui Hartmut Nassauer.
Este adevărat că cerinţele de securitate ale oamenilor din Uniunea Europeană reprezintă un standard faţă de care trebuie să ne măsurăm acţiunile.
Totuşi, aş dori să încep cu o întrebare: Ce ne afectează mai mult securitatea?
Oare teama de a accepta deţinuţi de la Guantánamo aici, deoarece sunt consideraţi ca reprezentând un risc la adresa securităţii după ce sunt eliberaţi?
Sau - ceea ce este mai probabil - faptul că existenţa acestui centru, care funcţionează împotriva legislaţiei internaţionale şi încalcă drepturile omului, este motivul de bază din spatele unui val de furie copleşitoare resimţită de milioane de oameni de pe întreg globul?
Aceasta deoarece aşa-numita lume vestică, care într-adevăr fost provocată într-un mod fără precedent de evenimentele din 11 septembrie, era, într-o oarecare măsură, incapabilă să influenţeze ceea ce s-a petrecut şi, prin urmare, a trebuit să accepte faptul că un preşedinte al Statelor Unite ale Americii a încălcat unele drepturi fundamentale ale omului prin faptul că a considerat că acesta este răspunsul adecvat la provocare.
Cred că acest lucru a contribuit în mod semnificativ la lipsa din ce în ce mai mare de securitate din lume decât dacă am afirma acum, când un alt preşedinte vrea să îi redea ţării sale măreţia de odinioară, făcând din Statele Unite un simbol al apărării drepturilor fundamentale în lume, decât dacă noi, europenii, am afirma acum că nu vrem să avem nimic de-a face cu aceasta, trebuie să decideţi singuri ce o să faceţi în această privinţă.
Am transmite mesajul că o confederaţie de state precum Uniunea Europeană, care crede că este şi chiar este o comunitate guvernată de lege, vrea să se eschiveze de la responsabilităţile sale folosind acest argument în momentul în care este oprită o situaţie ilegală.
Nu ne putem aştepta ca cetăţenii noştri să accepte că acesta este un risc de securitate.
Acesta este mesajul greşit.
Acest lucru este dezastruos, deoarece comportamentul nostru este mai negativ decât al unor persoane care, asemenea lui Barack Obama, se duc acolo şi spun că în ciuda tuturor riscurilor pe care şi le asumă, în ciuda opoziţiei armatei, în ciuda opoziţiei din SUA, deoarece şi persoanele de acolo spun "lăsaţi-i în Guantánamo, nu îi aduceţi aici, aici reprezintă un risc mai mare”, care spun că în ciuda acestei opoziţii, există o putere simbolică care rezultă din faptul că un preşedinte nou revine la respectarea drepturilor fundamentale ale omului, ceea ce include drepturile celor care nu au arătat ei înşişi nicio consideraţie pentru drepturile fundamentale ale omului.Dacă nu l-am ajuta în această situaţie ar fi un lucru greşit şi ar merge cel puţin împotriva percepţiei pe care o are grupul meu cu privire la sarcina Uniunii Europene, care este aceea de a se asigura că această comunitate guvernată de lege pe care am creat-o intern este exportată ca aspect al politicilor internaţionale.
Putem face aceasta doar când contribuim în mod credibil, în limitele noastre, la asigurarea faptului că drepturile fundamentale ale fiecărui om au prioritate.
Guantánamo este un loc al ruşinii.
Guantánamo este un loc al torturii.
Din acest motiv demonstrează şi faptul că însăşi confederaţia statelor vestice nu poate pretinde că practică ceea ce propovăduieşte, şi anume, lucrul cel mai important din toate, că demnitatea omului este inviolabilă.
Acesta este primul articol din Carta drepturilor fundamentale.
Carta nu statuează că această inviolabilitate poate fi redusă.
Sentimentul superiorităţii noastre asupra filosofiei teroriste are de-a face cu faptul că spunem că le vom garanta acestor oameni până şi drepturile lor fundamentale, acestor oameni care vor să le refuze altora aceste drepturi, prin acţiunile lor.
Din acest motiv, consider că putem aduce o contribuţie mai importantă la securitatea mondială dacă Guantánamo este închis, dacă îl susţinem pe Barack Obama şi dacă jucăm un rol activ în cazul în care administraţia SUA ne va solicita acest lucru şi dacă putem colabora cu guvernul pentru a crea un proces de acceptare a acestor persoane, decât dacă am propovădui un fals concept de securitate care, dle Nassauer, ar putea fi implementat numai dacă poliţia şi serviciile secrete şi-ar face datoria.
Nu este vorba de posibilitatea de a se mişca în Europa în mod liber şi fără a fi supravegheaţi în cazul persoanelor care vor ieşi din Guantánamo.
Aspectul legat de securitate este important, însă în acest caz, trebuie să li se acorde o prioritate mai mare drepturilor fundamentale.
(Aplauze)
în numele Grupului ALDE. - Domnule preşedinte, atunci când senatorul Obama a devenit preşedintele Obama, am răsuflat cu toţii uşuraţi.
Axa răului, schimbarea de regim, războiul împotriva terorii: cetăţenii europeni doresc ca aceste eufemisme să fie consfinţite în istorie, alături de oamenii care le-au inventat.
Dar este nevoie de mult curaj pentru a se desprinde de trecut şi a reveni la statul de drept, aşa că îl felicit pe noul preşedinte.
Acesta a avut dreptate să condamne simularea înecului ca mijloc de tortură, să pună capăt proceselor militare eronate din golful Guantánamo şi să îşi facă cunoscută hotărârea de a închide complet centrul în termen de un an.
Salut faptul că astăzi Preşedinţia Consiliului a garantat faptul că Statele Unite au renegat toate practicile meschine care i-au defăimat guvernul în ultimii ani, inclusiv tortura în ţările terţe şi extrădarea extraordinară, pentru a pune capăt axei inegalităţii.
Cu toate acestea, Europa nu poate să nu acţioneze, să ignore situaţia şi să spună că aceste lucruri sunt numai la latitudinea Americii.
Nu dispunem de dezbaterea deschisă şi de schimbarea colectivă a voinţei pe care le permit democraţia americană.
Cu toate acestea, prea adesea, statele membre din Uniunea noastră au fost complice la acţiunile administraţiei Bush.
Cel de-al 43-lea preşedinte ne-a învăţat următoarele: în administrarea justiţiei internaţionale, mentalitatea de a acţiona independent se sondează cu un eşec.
Astfel, provocarea de la Guantánamo, problema celor 245 de suspecţi care se află în afara sistemului de justiţie, nu este o problemă care trebuie soluţionată numai de America.
Este o dilemă pe care trebuie să o soluţionăm împreună.
Statele Unite trebuie să urmărească în justiţie suspecţi acolo unde există dovezi şi potrivit statului de drept.
America trebuie să elibereze suspecţii împotriva cărora nu există suficiente dovezi şi să-i apere dacă există posibilitatea ca aceştia să fie supuşi torturii acasă.
Dar cum rămâne cu cei care sunt eliberaţi, care nu constituie o ameninţare, dar care nu doresc sa rămână într-o ţară care i-a trimis la închisoare pe nedrept?
Dacă este solicitată, Europa nu ar trebui să le ofere acestor câtorva cetăţeni drepturile şi libertăţile pe care nicio altă ţară nu le-ar oferi?
Nu putem căuta la nesfârşit echilibrul între afirmaţia Consiliului conform căreia statele membre individuale trebuie să hotărască şi voinţa declarată a Consiliului legată de o poziţie europeană coordonată.
Europa trebuie să se exprime unilateral şi să joace un rol în oprirea acestui afront la adresa justiţiei.
Mulţi dintre noi au criticat America în trecut pentru eşecul său de a lucra cu ceilalţi.
Am avut dreptate, dar acum ni s-ar putea solicita ajutorul şi ar fi greşit să spunem "nu”.
Domnule preşedinte, conform interpretării conservatoare standard a dreptului internaţional centrul de la Guantánamo trebuie să fie închis imediat şi necondiţionat.
Cu toate acestea, după evenimentele de la 11 septembrie, nimic nu mai este standard.
De aceea, chiar şi preşedintele Obama care doreşte atât de mult schimbarea se confruntă cu o problemă serioasă legată de situaţia persoanelor deţinute în prezent la Guantánamo.
Aceştia nu sunt deţinuţi obişnuiţi.
Fiecare a noua persoană din cele eliberate de la Guantánamo a reluat imediat activităţile teroriste.
Astfel, aş recomanda precauţie atunci când se oferă sfaturi Statelor Unite şi statelor membre ale Uniunii Europene.
În această privinţă, trei lucruri sunt absolut sigure.
Fără îndoială, suntem obligaţi să ne îndepărtăm cetăţenii şi rezidenţii din centru.
De asemenea, trebuie să izolăm în mod efectiv persoanele care reprezintă o ameninţare gravă.
În plus, ar trebui să revizuim Convenţia de la Geneva cu scopul de a găsi un răspuns potrivit la problema armatelor teroriste fără stat.
Din păcate, niciuna dintre aceste probleme nu au fost abordate în mod corespunzător în proiectul de rezoluţie.
Domnule preşedinte, grupul meu salută observaţiile făcute de ministrul Vondra în legătură cu centrul de la Guantánamo.
Se pare că, în principiu, Uniunea Europeană caută un răspuns comun, iar preşedinţia cehă ne va ajuta în această privinţă.
Locul exact în care vor fi mutaţi deţinuţii este încă la latitudine naţională, dar se pare că, în principiu, Europa va răspunde pozitiv la solicitarea din partea SUA.
Parlamentul va fi mulţumit în această privinţă deoarece în 2006 le-am solicitat statelor membre ale UE să insiste în mod proactiv asupra reintegrării foştilor deţinuţi, inclusiv în Uniunea Europeană.
Întrebarea mea adresată Consiliului este următoarea: sunteţi pregătiţi să acţionaţi în mod proactiv?
Aţi întreba acum SUA cine sunt deţinuţii?
Aţi întreba cu privire la situaţia lor şi la ceea ce se va întâmpla cu ei, pentru a face demersurile necesare?
Totuşi, sunt mulţumită de această atitudine pozitivă, care sper că va pune capăt încălcărilor drepturilor omului la care au fost expuse aceste persoane.
Domnule preşedinte, chiar dacă acest lucru este minunat pentru centrul de la Guantánamo, care este un simbol, nu trebuie să uităm că există şi alte închisori cu privire la care ar trebui să ne exprimăm o opinie.
De exemplu, îmi vine în minte Bagram de lângă Kabul, unde se află deţinute 600 - 700 persoane.
Solicit Consiliului şi Comisiei să se asigure şi de închiderea acestor închisori.
Deşi am fost mulţumită de observaţiile legate de centrul de la Guantánamo, sunt puţin dezamăgită de CIA.
Apreciez că, mai presus de toate, Consiliul doreşte să privească înainte, nu înapoi.
Înţeleg foarte bine acest lucru deoarece dacă privim înapoi vedem un mare dezastru.
Ar fi prea simplist să spunem că, deoarece SUA au acum un preşedinte nou, putem aplica din nou aceleaşi standarde pentru toată lumea şi uităm de propria situaţie şi trecem cu vederea ajutorul pe care l-am acordat unui guvern despre care acum spuneţi că a acţionat incorect.
Domnule preşedinte, grupul meu, Grupul Confederal al Stângii Unite Europene/Stânga Verde Nordică, a solicitat chiar de la început închiderea centrului de detenţie de la Guantánamo.
Contrar tuturor principiilor legale, fundamentale şi relevante şi acordurilor internaţionale, oamenii au fost ţinuţi prizonieri şi au fost torturaţi timp de mai mulţi ani, refuzându-li-se dreptul la un proces echitabil.
Drepturile lor umane fundamentale au fost ignorate.
Chiar puterea care încearcă să apere drepturile omului, democraţia şi libertatea în întreaga lume a fost cea care a încălcat drepturile fundamentale în acest caz şi şi-a creat propria zonă nelegiferată pentru acest război împotriva terorii.
Acest lucru este inacceptabil!
A fost important ca Parlamentul European să repete constant solicitarea de închidere a bazei de la Guantánamo pentru o perioadă îndelungată.
Cu toate acestea, acum că un guvern nou a spus că îşi va schimba politica, noi europenii începem să ne îndoim de ceea ce am solicitat noi înşine.
Ezităm şi începem o perioadă ruşinoasă de târguieli.
Consider că această abordare este cinică.
Ce s-a întâmplat cu apelul nostru cu privire la universalitatea şi indivizibilitatea drepturilor omului?
Nu putem spune cu adevărat că dorim să predicăm un lucru şi să facem altul.
Nu poate fi adevărat că, într-o anumită măsură, dorim să justificăm şi să acceptăm acest centru ruşinos.
Nu putem considera apărarea drepturilor omului drept un principiu important atunci când o solicităm din partea celorlalţi şi nu facem nimic pentru a o promova noi înşine.
Solicit statelor membre să îşi precizeze clar poziţia, dar afirm, de asemenea, în numele grupului meu, că închiderea centrului de detenţie de la Guantánamo reprezintă doar primul pas.
De asemenea, trebuie eliminată baza militară a SUA de la Guantánamo.
în numele Grupului IND/DEM. - (SV) Probabil resimţim cu toţii un sentiment puternic de uşurare cu privire la evenimentele din Statele Unite.
Se aseamănă cu situaţia de la sfârşitul anilor 1950, când poporul american şi sistemul american au dat dovadă de capacitatea de a înlătura doctrina McCarthy.
Acum dă dovadă de aceeaşi capacitate, alegând un preşedinte nou care, în prima zi a mandatului, a afirmat că Guantánamo ar trebui închis.
Slavă Domnului.
Bineînţeles, a fost greşită reţinerea celor suspectaţi de terorism sau alte infracţiuni.
Aceştia trebuie judecaţi şi achitaţi sau condamnaţi, eliberaţi sau pedepsiţi.
Cei care nu sunt condamnaţi trebuie consideraţi inocenţi.
Dacă încă îi suspectăm, datoria serviciilor de securitate este să urmărească acest lucru la o dată ulterioară.
Mi se pare greu de înţeles de ce persoanele care nu au putut fi condamnate nu pot rămâne în Statele Unite, dar bineînţeles, ţările europene ar trebui să fie pregătite să le primească...
Vă mulţumesc pentru că mi-aţi acordat ocazia de a vorbi.
(NL) Oricine manipulează principiile statului de drept utilizează metodele celor pe care pretinde că îi combate statul de drept.
Închiderea închisorii de la Guantánamo, unde dreptul la a fi apărat, aşa cum îl cunoaştem noi în lumea occidentală, nu este garantat, este un lucru bun.
Nu este nevoie să ofer detalii pentru că acest lucru a fost subliniat anterior în repetate rânduri.
Faptul că preşedintele Bush, prin politica sa aspră, a reuşit să protejeze poporul american împotriva repetării evenimentelor de la 11 septembrie nu schimbă foarte mult lucrurile.
O democraţie trebuie să respecte statul de drept în orice situaţie şi în întreaga lume, dar democraţia ar trebui să ia în considerare şi modalităţi ferme prin care se poate proteja împotriva extremiştilor religioşi care urmăresc distrugerea societăţii noastre deschise.
Acesta este un aspect care nu se regăseşte în proiectele de documente pe care le avem în faţă.
În cele din urmă, nu trebuie să avem în vedere numai Guantánamo.
Cuba, ţara în care se află enclava golfului american de la Guantánamo, este ea însăşi o mare închisoare în care mii de prizonieri politici nevinovaţi sunt privaţi de orice perspectivă a unui proces echitabil sau rapid.
Acelaşi lucru este valabil şi pentru principalul nostru partener comercial, China, pe care uneori o trecem cu vederea când vine vorba de drepturile omului.
Domnule preşedinte, aş dori să întreb de ce domnului Schulz i s-a permis să depăşească cu mult timpul de vorbire - dar celorlalţi nu.
De ce?
Preşedintele Parlamentului European, dl Pöttering, a prezidat reuniunea când a luat cuvântul dl Schulz, deci aceasta este o întrebare pentru dl Pöttering.
Nu înţeleg ce legătură are cu faptul că eu sunt preşedinte.
Ar trebui să adresaţi întrebarea din nou când va prezida dl Pöttering.
Domnule preşedinte, ce vom face cu foştii deţinuţi din centrul de la Guantánamo?
Cum realizăm echilibrul potrivit între asigurarea securităţii cetăţenilor UE şi găsirea unui loc în care să se stabilească foştii deţinuţi?
În primul rând, să clarific faptul că eu nu mă refer la deţinuţii consideraţi periculoşi, ci la cei consideraţi ca fiind necorespunzători pentru a fi judecaţi de către Statele Unite şi trebuie să ne amintim că aceştia sunt încă foarte numeroşi.
Dar, în opinia mea, chiar şi cei achitaţi şi consideraţi ca fiind lipsiţi de risc reprezintă încă un risc.
Temerile noastre sunt legitime deoarece, potrivit Pentagonului, s-a raportat în prezent că 61 de foşti deţinuţi achitaţi şi eliberaţi ulterior sunt implicaţi în activităţi teroriste.
Unul dintre aceştia este vicepreşedintele organizaţiei al-Qaida din Yemen şi altul şi-a dat foc.
Ieri, preşedintele Obama a declarat la televiziunea publică că nu poate fi sigur dacă deţinuţii achitaţi şi eliberaţi nu vor constitui o ameninţare la adresa securităţii.
Ni se poate cere să ne asumăm acest risc în UE?
Cred că ni se poate cere acest lucru, dar trebuie să avem dreptul de a hotărî dacă acest risc este acceptabil sau nu pentru noi.
Disponibilitatea de a accepta foşti deţinuţi diferă în funcţie de statul membru.
Subliniez faptul că hotărârea de a accepta deţinuţi trebuie să aparţină statelor membre.
UE nu poate obliga un stat membru să facă acest lucru, dar hotărârea nu poate fi luată nici izolat.
Având în vedere libertatea de circulaţie de care ne bucurăm în Europa, mai ales în Europa fără graniţe a zonei Schengen, hotărârea statelor membre de a le permite deţinuţilor din golful Guantánamo să se stabilească în ţara lor are implicaţii nu numai pentru securitatea statului membru în cauză, ci şi pentru cea a vecinilor acestuia.
Prin urmare, solicităm ca la luarea acestor hotărâri să existe o consultare cu alţi membri UE.
(IT) Domnule preşedinte, doamnelor şi domnilor, închiderea centrului de la Guantánamo ne permite să rectificăm o încălcare care a reprezentat o ruşine pentru dreptul internaţional şi, mai presus de toate, nu a adus niciun beneficiu războiului împotriva terorismului.
Cu toate acestea, astăzi nu este suficient să salutăm hotărârea preşedintelui Obama.
Acum este timpul să ne asumăm răspunderea, care aparţine şi Europei şi statelor membre.
Parţial, Guantánamo este consecinţa tăcerii Europei şi a colaborării dintre multe din guvernele noastre în cadrul sistemului de extrădare.
În ultimii ani, guvernele au afirmat, pe de o parte, că Guantánamo trebuie închis şi, pe de altă parte, şi-au trimis ofiţerii de poliţie acolo pentru a interoga deţinuţii.
Vorbim despre răspunderi care au fost negate atunci când acest Parlament a investigat cazul, dar care au fost recunoscute şi verificate în ultimii doi ani.
Februarie 2008: Londra îşi cere scuze pentru zborurile CIA; unele avioane au utilizat baze britanice, a afirmat Secretarul de afaceri externe, Miliband, în contradicţie cu ce a declarat Tony Blair cu trei ani mai înainte, susţinând că nu s-a petrecut nimic ilegal pe teritoriul britanic.
Decembrie 2008: guvernul spaniol condus de dl Aznar a ştiut că numeroase zboruri CIA au survolat spaţiul aerian spaniol şi au utilizat aeroporturi spaniole.
Aceste informaţii au fost scoase la iveală de un document secret publicat de El País, care s-a dovedit a fi adevărat.
Ministrul de externe de atunci, Josep Piqué, care a recunoscut utilizarea aeroporturilor spaniole, a spus că nu ştia ce s-a întâmplat după aceea la Guantánamo.
Poate a crezut că este un parc de distracţii.
În octombrie 2008, am aflat că în Portugalia, ministrul de externe, dl Amado, a recunoscut că fostul guvern de centrudreapta al dlui Barroso a pus la dispoziţie, în cunoştinţă de cauză, aeroporturile portugheze şi spaţiul aerian portughez pentru zborurile ilegale ale CIA.
Dl Amado a spus: "Nu am vorbit despre acest lucru pentru a nu tulbura liniştea instituţiilor europene”.
Ne întrebăm: cum rămâne cu dreptul cetăţenilor de a fi informaţi?
Sau ne imaginăm că nici dl Barroso nu ştia de obscenitatea civilă şi juridică reprezentată atunci şi acum de Guantánamo?
Aceasta este ideea, domnule preşedinte, şi acum mă apropii de final: în ultimii ani am dat dovadă de multe intenţii bune şi de multă ipocrizie, nu în ultimul rând în privinţa lucrurilor pe care Consiliul le-a lăsat nespuse în aceşti ani.
Acum doi ani, Parlamentul a adresat 46 de recomandări Consiliului.
Ne-am fi aşteptat ca cel puţin unele dintre aceste recomandări să fie luate în considerare şi examinate în mod corespunzător, ca cel puţin unele dintre recomandări să primească răspuns.
Din acest motiv, considerăm că dacă ajutăm la închiderea centrului de la Guantánamo şi ne asumăm răspunderea colectivă, cea a Europei cu cele 27 de state membre, am putea, chiar dacă în mică măsură, să compensăm pentru tăcerea noastră colectivă.
Domnule preşedinte, fără îndoială, principala răspundere pentru închiderea centrului de la Guantánamo şi pentru reintegrarea deţinuţilor aparţine guvernului american.
Cu toate acestea, Europa trebuie să recunoască o realitate politică: Statele Unite nu pot face acest lucru singure.
Ne-am exprimat bunăvoinţa faţă de preşedintele Obama şi angajamentul faţă de relaţiile transatlantice.
Aceasta trebuie să cuprindă oferirea de asistenţă practică.
Există şi alte motive pentru care statele membre ale UE ar coopera la închiderea închisorii.
În primul rând, există argumentul umanitar, pe care nu este nevoie să îl detaliez, de a-i salva pe aceşti oameni de la iadul în care au trăit timp de şapte ani.
În al doilea rând, credibilitatea Europei: am solicitat SUA să închidă Guantánamo, acum trebuie să ajutăm la realizarea acestui lucru.
În al treilea rând, propriul nostru interes de a pune capăt unui simbol puternic care acţionează ca pretext pentru recrutarea de terorişti şi pentru radicalism şi, în ultimul rând, răspunderea morală de care vorbea Claudio Fava.
Cu toate acestea, cred că va fi vorba de extrădare şi de un acord între guvernele europene pentru o a doua propunere de rezoluţie peste două săptămâni.
Astfel, susţin cu convingere rezoluţia comună pe care am stabilit-o în cadrul grupurilor şi în cadrul spectrului politic şi sper ca mâine să primim un vot hotărât.
Presupunând că Grupul ALDE îmi acceptă propunerea, nu vom depune şi nici nu vom susţine vreun amendament la această rezoluţie.
Vreau doar să amintesc unele aspecte.
În primul rând, referitor la declaraţiile cu privire la 61 de deţinuţi eliberaţi care s-au implicat în acţiuni teroriste: avocaţii care cunosc problema susţin că aceste lucruri sunt în mare măsură neîntemeiate.
Se cunoaşte cazul a două persoane implicate în terorism.
Alte cazuri se referă, de exemplu, la cele opt persoane din Albania care au dat interviuri în mijloacele de informare în masă; aşa-numiţii cetăţeni britanici "Tipton Three” care au făcut un film în care critică Guantánamo.
Aceste lucruri nu înseamnă "revenirea la terorism”.
În cele din urmă, referitor la probleme de securitate: acestea trebuie discutate, dar se înaintează soluţii credibile, iar avocaţii se pot implica în acestea.
(PL) Domnule preşedinte, după ce Barack Obama a fost ales preşedinte al Statelor Unite ale Americii şi după ce a semnat documentul cu privire la viitoarea închidere a centrului de detenţie de la Guantánamo, în cadrul acestei Camere s-a resimţit un entuziasm nepotrivit.
Membrii Comisiei temporare pentru afacerile CIA, care a fost dizolvată, au luat cuvântul.
Aş aminti Camerei că această comisie nu a reuşit să stabilească nimic, deşi i-a fost greu să îşi exprime furia şi să condamne tipurile de aşa-zisă extrădare extraordinară.
Acum ştim deja că noul preşedinte cunoaşte caracterul grav al problemei.
Acesta şi-a modificat poziţia din timpul campaniei electorale şi imediat după ce a fost investit a emis un regulament care prelungeşte perioada de utilizare a metodelor de eradicare a teroriştilor folosite până acum.
Ne dăm seama că pentru numeroase state ale Uniunii Europene, inclusiv pentru Polonia, este imposibil să accepte terorişti arestaţi.
Cu toate acestea, statele membre ale Uniunii şi Parlamentul nostru, în loc să critice şi să slăbească frontul în războiul împotriva terorii, ar trebui să coopereze cu Statele Unite şi să preia o parte din răspunderea combaterii acestui fenomen.
Trebuie să mai amintesc încă o dată Camerei că terorismul este o ameninţare globală care îi afectează şi pe cetăţenii Uniunii.
(DE) Domnule preşedinte, doamnelor şi domnilor, centrul de detenţie de la Guantánamo a devenit simbolul dispreţului pentru drepturile omului şi statul de drept.
Noul preşedinte american, Barack Obama, a transmis un mesaj hotărât şi foarte important, dând dispoziţia închiderii tribunalelor militare de la Guantánamo şi promiţând închiderea centrului în interval de un an.
Cu toate acestea, nu doar Statele Unite ale Americii şi-au pierdut credibilitatea ca urmare a dispreţului pentru drepturile omului în războiul împotriva terorii.
Guvernele noastre europene nu pot să nege responsabilitatea, aşa cum a stabilit în raportul din februarie 2007 Comisia temporară a Parlamentului European pentru presupusa utilizare de către CIA a statelor europene pentru transportul şi detenţia ilegală a prizonierilor.
Acest lucru duce la expunerea standardelor duble a numeroase ţări din Uniunea Europeană, care solicită pe bună dreptate ca statele candidate să susţină drepturile omului, dar ele însele le încalcă în cadrul Uniunii Europene.
De asemenea, Uniunea Europeană are răspunderea de a juca un rol activ în găsirea unei soluţii comune pentru toţi prizonierii care nu mai sunt suspecţi şi care nu se pot întoarce în ţările de origine.
Acest lucru se aplică în special Germaniei, care poate şi trebuie să ajute la facilitarea acceptării refugiaţilor.
Nu trebuie să repetăm greşeala pe care am făcut-o în cazul turcului german din Bremen, Murat Kurnaz, care şi-a petrecut pe nedrept patru ani în golful Guantánamo.
Noul început de la Washington ne oferă ocazia de a trimite un semnal clar că drepturile omului nu trebuie subminate în războiul împotriva terorii.
(ES) Domnule preşedinte, sper şi doresc ca declaraţia preşedintelui Obama cu privire la închiderea centrului de detenţie de la Guantánamo să prefigureze o schimbare a politicii externe americane.
Sper că aceasta va însemna respingerea unei politici care a răspuns terorii prin teroare şi crimei prin crimă şi care, în cele din urmă, a călcat în picioare dreptul internaţional.
Aceasta este speranţa şi dorinţa mea.
Problema Uniunii Europene este că numeroase state europene au respectat politica anterioară a preşedintelui Bush de a răspunde crimei prin crimă şi torturii prin tortură.
Şi ele au fost complice ale acestei politici.
De aceea, comisia de anchetă a zborurilor CIA nu şi-a putut finaliza lucrul: au existat guverne europene care şi-au ascuns acţiunile ruşinoase, cele ale politicii externe a preşedintelui Bush.
De aceea, trebuie să insistăm ca acestea să fie trase la răspundere.
Poporul american a făcut acest lucru prin alegeri.
De asemenea, sper ca preşedintele Obama să dea dovadă de curaj şi să aducă în faţa justiţiei demnitarii care au torturat şi au reţinut persoane ilegal deoarece, doamnelor şi domnilor, pentru prizonierii de la Guantánamo există doar o singură soluţie legală.
Dacă există dovezi împotriva oricăruia dintre ele, aceste persoane ar trebui judecate.
Însă dacă nu există dovezi, ei trebuie eliberate.
Demnitarii din administraţia SUA trebuie să-şi asume răspunderea pentru persoanele care au fost reţinute ilegal.
Astfel se procedează în ţara mea şi în orice democraţie care se bazează în mod fundamental pe drepturile democratice.
Vă mulţumesc.
(FR) Domnule preşedinte, cred că rolul nostru nu este de a acţiona ca o piaţă de desfacere pentru politica arbitrară pe care, din păcate, Statele Unite ale Americii au urmărit-o în mod deliberat în acest domeniu.
Această politică nu corespunde principiilor noastre occidentale comune şi este urmărită într-un domeniu ales în mod cinic, care este o reminiscenţă a perioadei coloniale.
Aici nu există stat de drept: nici în dreptul din Cuba, care, aşa cum a spus dl Dillen, pe bună dreptate, nu acordă protecţie indivizilor, nici în dreptul american, nici în moştenirea noastră comună a dreptului internaţional.
În termeni juridici, cred că problema este clară.
Dacă există acuzaţii în temeiul dreptului comun împotriva unora dintre prizonieri, aceştia ar trebui judecaţi printr-un proces corespunzător.
Dacă, de exemplu, se suspectează că au organizat atacurile de la 11 septembrie, ar fi trebuit să fie informaţi acum şapte ani despre acuzaţiile care li se aduc, să aibă acces la avocaţi şi să se înfăţişeze înaintea instanţelor americane.
Nu se duce lipsă de aceste lucruri în Statele Unite ale Americii.
Dacă alţii sunt consideraţi a fi prizonieri de război în urma intervenţiei aliate din Afganistan, aceştia trebuie reţinuţi în condiţiile prevăzute de legislaţia cu privire la război până la încetarea oficială a ostilităţilor.
Dacă există deţinuţi care nu se încadrează în niciuna dintre aceste două categorii, aceştia ar trebui eliberaţi şi trimişi acasă.
Am auzit că unii pot fi periculoşi, dar, dacă eu personal aş fi fost deţinut timp de şapte ani în izolare completă, chiar dacă la început nu aş fi fost potenţial periculos, în mod sigur aş fi devenit astfel în cele din urmă.
Consider că aceasta este situaţia celor mai multe persoane de aici.
Dacă unii nu doresc să plece acasă, le pot cere azil politic temnicerilor.
Acestea sunt lucrurile pe care am dorit să le spun şi, în trecere, vreau să-i mulţumesc domnului Barrot pentru investigaţiile sale.
În timp, acest efort se va dovedi a fi cea mai bună analiză a transferurilor ilegale de prizonieri.
(PT) Domnule preşedinte, domnule Preşedinte în exerciţiu al Consiliului, domnule Barrot, doamnelor şi domnilor, această Cameră a solicitat în repetate rânduri închiderea centrului de detenţie din golful Guantánamo.
Ni s-au alăturat celelalte două instituţii: Comisia şi Consiliul.
Acum că s-a luat o hotărâre, să menţinem o poziţie fermă.
Îl felicităm din toată inima pe preşedintele Obama pentru decizia sa pe care a justificat-o prin nevoia de a le conferi din nou Statelor Unite autoritatea morală de care se bucuraseră în trecut în lume.
Să clarificăm lucrurile: decizia administraţiei Bush de a deschide centrul de detenţie din golful Guantánamo, precum şi programul de "extrădări extraordinare” a fost o lovitură pentru această autoritate morală.
Scopul nu justifică mijloacele.
Nu este acceptabilă încălcarea dreptului internaţional, practicarea torturii, deschiderea închisorilor secrete sau dispariţia prizonierilor.
În statele guvernate de principiul statului de drept, prizonierii sunt aduşi în faţa justiţiei şi au dreptul de a se apăra.
Administraţia Bush a greşit atunci când a comis aceste abuzuri, la fel ca şi complicii săi, prin aplauzele prefăcute sau prin tăcerea ruşinată.
Dacă Statele Unite solicită ajutorul Uniunii Europene, acesta nu trebuie refuzat - dar, de fapt, aşa cum a spus dl Barrot - cu condiţia să nu ignorăm siguranţa cetăţenilor, dar fără a folosi acest lucru drept pretext pentru a nu colabora.
De asemenea, avem nevoie de colaborarea Statelor Unite pentru a clarifica abuzurile care au fost comise în Europa, pentru a investiga cine a fost responsabil şi pentru a garanta că aceleaşi crime nu se vor repeta în viitor.
De asemenea, trebuie să întrebăm statele membre şi instituţiile europene ce au făcut pentru punerea în aplicare a recomandărilor adoptate de acest Parlament în februarie 2007 şi, acolo unde este cazul, să le cerem să explice de ce nu au făcut acest lucru.
Întrucât dl Fava a făcut aici referire la preşedintele Barroso, cred că îi datorăm mulţumiri deoarece, spre deosebire de Consiliu, care s-a opus, a minţit şi a ascuns informaţii faţă de această Cameră, Comisia Europeană a adoptat o atitudine loială şi a colaborat pe deplin la investigaţiile noastre.
(NL) Preşedintele Obama s-a ţinut de cuvânt.
Una dintre primele sale acţiuni politice a fost închiderea centrului de detenţie de la Guantánamo, fapt ce ne încântă.
Mai degrabă, este vorba de anunţarea închiderii centrului de la Guantánamo, deoarece noul guvern american se confruntă cu sarcina dificilă de a găsi o soluţie pentru deţinuţii care se află încă acolo.
În primul rând, statutul lor trebuie identificat şi ar trebui stabilit dacă pot fi eliberaţi cu toţii fără riscuri.
Au fost închişi ilegal de către administraţia Bush care a încălcat în mod clar dreptul internaţional.
De aceea, este în primul rând o problemă a acestor state americane, care trebuie soluţionată de Washington.
În prezent, încă nu este clar dacă SUA vor solicita ajutor din partea ţărilor europene şi a Uniunii Europene şi ar fi o speculaţie să anticipăm prea mult evenimentele.
De asemenea, îndrăznesc să nu fiu de acord cu membrii care consideră că ar trebui deja să ne luăm angajamente pe baza presupunerii că Uniunea Europeană are obligaţia morală de a face acest lucru deoarece este posibil ca unele ţări să fi fost implicate în transportul de deţinuţi către Guantánamo.
Acest fapt se bazează numai pe presupuneri.
Nu am putut să dovedim niciodată că acest lucru este adevărat şi nici nu ştim ce ţări au fost implicate în acest transport, deci consider că nu am avea argumente solide dacă ne-am baza argumentul pentru primirea deţinuţilor pe acest lucru şi mă bucur că nu a fost luată această măsură în rezoluţie.
În mod evident, nu trebuie să excludem posibilitatea ca SUA să solicite acest lucru şi sunt de acord cu opinia preşedintelui grupului în această privinţă.
Dacă se solicită acest lucru, va fi nevoie în mod sigur să răspundem pozitiv pe baza considerentelor dreptului internaţional, dar şi pe baza nevoii Uniunii Europene de a răspunde în mod umanitar într-o astfel de situaţie.
(ES) Domnule preşedinte, Guantánamo este o problemă care nu a fost creată de Uniunea Europeană.
Este o problemă care, în mod sigur, nu ar exista dacă Uniunea Europeană - alături de condamnarea sa în repetate rânduri - ar fi respins-o cu adevărat şi nu în mod pasiv şi uneori activ, colaborând chiar la existenţa acestei găuri negre a dreptului internaţional.
Cu toate acestea, este clar că nu am creat-o noi înşine.
Totuşi, avem în mod sigur datoria de a coopera pentru a pune capăt acestei situaţii.
Aceasta este o datorie clară pe care trebuie să o îndeplinim.
Nu există nicio îndoială cu privire la faptul că fiecare caz trebuie soluţionat în mod individual.
Prizonierii de la Guantánamo nu pot fi trataţi ca o turmă nediferenţiată.
Acestea sunt persoane cu drepturi, dar şi cu propriile istorii personale.
Unii dintre ei sunt infractori şi trebuie judecaţi ca atare; unii sunt nevinovaţi şi, fără îndoială, unii sunt potenţial periculoşi.
Conform valorilor şi principiilor sale, precum şi conform generozităţii sale, Uniunea Europeană se poate implica prin elaborarea unui răspuns care va ajuta la soluţionarea acestei probleme, respectând în acelaşi timp propriile noastre reguli.
(FR) Domnule preşedinte, potrivit informaţiilor din partea CIA şi a ONG-urilor, 728 de prizonieri au traversat spaţiul teritorial portughez între 2002 şi 2006 în drum spre Guantánamo.
Care sunt cifrele pentru Spania, Italia sau alte state membre?
După ce a eşuat în preluarea conducerii împotriva scutirii de la dreptul internaţional în lupta împotriva terorismului, Uniunea încearcă acum să urmeze angajamentele preşedintelui Obama.
Acest lucru explică de ce există încă o atitudine timidă din partea membrilor de încurajare a statelor membre să primească deţinuţii nevinovaţi care nu se pot întoarce în ţările lor de origine de teama torturii.
Acest lucru nu se realizează din solidaritate, nici din caritate, nici chiar din generozitate, ci doar pentru a respecta angajamentele noastre internaţionale.
Dincolo de mesajul trimis de preşedintele Obama, va putea Europa să se ridice, nu numai să investigheze, să direcţioneze şi să-şi asume răspunderea, dar şi să pună capăt complicităţii sale ilegale la extrădarea extraordinară?
Europa va putea să îşi reformeze controlul propriilor sale servicii secrete?
Uniunea va putea să reabiliteze victimele prin intermediul proceselor legale şi al compensaţiei?
Salut declaraţia domnului Barrot în privinţa atingerii acestor scopuri.
Cu toate acestea, trebuie să spun că, în timp ce descoperim tot mai multe despre lucrurile ţinute în secret de fostul prim-ministru al Portugaliei între 2002 şi 2004, rezultatele iniţiativelor sale în calitate de preşedinte al Comisiei Europene pentru a scoate Uniunea din această zonă gri a ilegalităţii rămân complet necunoscute pentru noi.
(Preşedintele a întrerupt vorbitorul)
(IT) Domnule preşedinte, doamnelor şi domnilor, sunt mulţumit că a fost recunoscut ca fiind adecvată atitudinea ţărilor europene care acceptă prizonieri din Guantánamo, o idee care, în mod ciudat, lipsea din rezoluţia originală a grupului meu.
Sunt complet de acord cu domnii Schulz şi Watson.
Primul punct al rezoluţiei menţionează schimbările importante din politica Statelor Unite cu privire la legislaţia umanitară.
Văd unele schimbări, în mod sigur în privinţa tonului, dar şi o continuitate considerabilă a politicii "detestatului” preşedinte Bush, având în vedere că preşedintele Obama nu a abandonat programul extrădărilor extraordinare şi al închisorilor CIA din străinătate.
Spun aceste lucruri pentru a fi luate în considerare de preşedinţia cehă, care se pare că are o idee diferită.
Nu doresc ca persoanele entuziasmate de politica lui Obama să sufere o dezamăgire timpurie.
Propaganda antiamericană, deja activă prin comisia CIA acum doi ani, a revenit în întrebarea orală cu privire la zborurile CIA din Europa.
Vă voi da un singur exemplu: într-un considerent, este expusă existenţa unei organizaţii CIA secrete din Polonia.
Faptul că există o organizaţie CIA într-o ţară precum Polonia nu trebuie să fie surprinzător - ar fi ciudat dacă nu ar exista - dar cred că semnatarii întrebării nu sunt de acord cu faptul că această organizaţie este secretă.
Aceştia şi-ar dori ca serviciile secrete să nu acţioneze în secret, ci să acţioneze deschis, iar avioanele CIA să aibă afişată sigla "CIA” ca şi cum ar fi British Airways sau Air France.
Din nou, mă tem că vor fi dezamăgiţi: nici chiar Obama nu ar merge atât de departe.
(EL) Domnule preşedinte, închisoarea inumană de la Guantánamo nu ar fi trebuit deschisă niciodată.
Cel puţin poate părea acum că este închisă, dar trebuie temperate felicitările pentru preşedintele Obama dacă se dovedesc adevărate afirmaţiile din presa americană cu privire la menţinerea practicii inacceptabile a răpirilor secrete, a interogărilor şi a detenţiei în ţările terţe.
Din păcate, în această privinţă, Europa este şi ea responsabilă referitor la lupta împotriva terorismului.
Un motiv foarte serios de îngrijorare este faptul că singurul parlament naţional care a invitat Parlamentul European să prezinte concluziile şi recomandările Comisiei sale pentru CIA este Congresul american.
Niciun guvern european, niciun parlament naţional nu ne-a invitat să facem acest lucru.
Le invităm să facă acest lucru chiar şi acum, pentru ca acest tip de practici ilegale să nu se mai repete.
(IT) Domnule preşedinte, doamnelor şi domnilor, Statele Unite au creat problema Guantánamo, iar un preşedinte american se pregăteşte să o rezolve.
Trebuie să ştim dacă Uniunea Europeană va avea puterea şi competenţa de a juca un rol în această problemă.
Uniunea Europeană trebuie să colaboreze.
Statele noastre membre trebuie să primească prizonierii, precum uigurii, fără a ceda presiunilor din partea Chinei.
Dacă nu facem acest lucru, riscăm să nu avem niciun rol în procesul închiderii centrului de la Guantánamo.
Acesta ar putea fi începutul unor noi demersuri în vederea dezvăluirii adevărului, responsabilitatea guvernelor noastre naţionale - de exemplu, guvernul portughez, sub conducerea preşedintelui Barroso - şi responsabilitatea noastră cu privire la faptul că propunerea de exilare a lui Saddam Hussein a fost abandonată.
Această propunere era singura alternativă la război, iar guvernele noastre, inclusiv Statele Unite, au abandonat-o.
(ES)Domnule preşedinte, existenţa centrului de la Guantánamo a fost posibilă, printre alţi factori, datorită acordului secret şi complicităţii dintre numeroase ţări europene, printre care şi Spania.
Nu se admite să spunem acum că această problemă nu ne priveşte.
Cu atât mai puţin, nu putem afirma că închiderea bazei de la Guantánamo şi consecinţele care decurg din aceasta reprezintă exclusiv problema guvernului american.
Timp de ani de zile, aeronavele serviciilor secrete americane au survolat Europa în siguranţă, transportând deţinuţii, în timp ce noi am închis ochii.
De aceea, ar trebui să ne asumăm răspunderea şi nu doar să solicităm închiderea imediată a centrului de la Guantánamo, ci şi să acceptăm unii dintre prizonieri, care, neputând să se întoarcă în ţările lor sau să rămână în Statele Unite, solicită să fie primiţi de alte ţări, printre care şi ţările europene.
Portugalia a promis deja că va face acest lucru, ceea ce consider că se datorează parţial unui anumit sentiment de responsabilitate şi vină.
Spania este cel puţin la fel de vinovată şi, prin urmare, profit de această ocazie pentru a solicita guvernului spaniol să primească o parte din aceste persoane, să îşi asume acest angajament, aşa cum a făcut Portugalia şi aşa cum ne-au solicitat numeroase organizaţii.
Subliniez că aceasta nu este doar datoria noastră morală, ci şi responsabilitatea noastră politică.
Combaterea terorismului este prioritatea zero a societăţii contemporane, însă, în numele acestui deziderat s-au comis erori şi s-au luat decizii controversate.
Închiderea închisorii de la Guantanamo, o pată pe obrazul lumii civilizate în ultimul deceniu, este o decizie justă şi de importanţă majoră.
Normal ar fi ca această măsură să fie continuată de rezolvarea de către Statele Unite a situaţiei persoanelor aflate în acest moment în închisoare.
Dar, Uniunea Europeană şi Statele Unite au fost şi sunt campioni ai respectării drepturilor omului şi ai respectării demnităţii umane şi trebuie să coopereze pentru îndreptarea erorilor.
Cred că înainte de a pune problema primirii în Europa a prizonierilor, este absolut necesară punerea la dispoziţie a tuturor informaţiilor legate de posibile activităţi teroriste în care aceştia au fost implicaţi sau de posibila lor apartenenţă la o grupare teroristă.
Se impune o verificare amănunţită a acestor informaţii, precum şi o evaluare obiectivă a eventualelor repercusiuni pe care le-ar putea avea prizonierul la întoarcerea în statul de rezidenţă.
Este absolut necesară o cerere oficială a Statelor Unite şi cred că decizia de primire a prizonierilor în Europa trebuie să aparţină statelor membre, iar cele care iau această decizie trebuie să ţină cont şi de faptul că-şi iau aceste responsabilităţi în numele Uniunii Europene.
În ceea ce priveşte menţionarea României de către comisarul Barrot, s-au emis acuzaţii fără nicio bază în trecut.
Cu toate acestea, România a răspuns la toate cererile instituţiilor europene, a primit comisia CIA şi a pus la dispoziţie toate informaţiile.
Parlamentul român a efectuat o anchetă şi a pus rezultatele la dispoziţia celor interesaţi.
Cred că este absolut suficient, cred că pentru acuzaţiile nefondate complet care s-au adus, România a dat suficiente răspunsuri.
(DE) Domnule preşedinte, nu există îndoieli că SUA sunt responsabile de Guantánamo.
Cu toate acestea, este o dovadă de solidaritate să îl ajutăm şi să îl susţinem pe Barack Obama să revină la statul de drept internaţional atunci când ne va solicita acest lucru.
De exemplu, am în vedere uigurii care nu se pot întoarce în China.
Cu toate acestea, trebuie să ţinem cont de persoanele care au petrecut cinci sau şapte ani la Guantánamo.
Nu putem hotărî dacă ei doresc sau nu să locuiască în SUA.
Aceasta este alegerea lor.
De exemplu, oraşul Munchen şi uigurii care locuiesc acolo ar fi pregătiţi să îi accepte pe aceşti uiguri şi să îi susţină pentru ca ei să treacă peste experienţele traumatizante.
Cu toate acestea, trebuie clarificat un lucru.
Nu este acceptabil ca ministrul de interne bavarez, Joachim Hermann, să afirme: "Probabil toţi deţinuţii de la Guantánamo au comis o infracţiune”.
În acest caz, trebuie să se aplice dreptul la prezumţia de nevinovăţie.
În calitate de şef al unei autorităţi poliţieneşti, acest ministru trebuie să-şi dea demisia.
Instruim poliţia din alte ţări să introducă tocmai acest drept la prezumţia de nevinovăţie în activitatea sa şi să nu dea ordine premature de a trage.
Ar trebui să ne gândim cu atenţie la acest lucru.
(FI) Domnule preşedinte, Guantánamo şi închisorile sale secrete nu ar fi trebuit să fie înfiinţate, înainte de toate.
Statelor Unite le revine răspunderea principală de a închide centru de detenţie şi de tratamentul ulterior al prizonierilor, dar, din motive şi considerente umanitare legate de drepturile omului, aceştia trebuie primiţi în statele membre.
Fiecare stat membru va hotărî în funcţie de propriile legi dacă îi va primi sau nu.
În acelaşi timp, doresc să reamintesc grupului de milioanele de refugiaţi din întreaga lume şi de taberele de refugiaţi în care oamenii au trăit ani de zile.
Privim în altă parte; ne întoarcem spatele.
Din păcate, gândirea proactivă cu privire la drepturile omului este selectivă în UE.
(DE) Domnule preşedinte, domnule vicepreşedinte al Comisiei, domnule Preşedinte în funcţie al Consiliului, în mai 2006 am vizitat Guantánamo împreună cu dl Mann şi dl Elles.
Am afirmat foarte clar că înfiinţarea centrului de la Guantánamo reprezintă o încălcare a dreptului internaţional şi a drepturilor omului.
Noul cancelar german de atunci, dna Merkel, a afirmat, de asemenea, acest lucru în prezenţa preşedintelui Bush cu ocazia primei sale vizite la Washington, solicitând în acelaşi timp eliberarea dlui Kurnaz.
Consider că decizia preşedintelui Obama este una bună şi că va ajuta la restabilirea credibilităţii Statelor Unite ale Americii şi a lumii occidentale în general.
Din acest motiv, trebuie să subliniem că problema credibilităţii are o mare importanţă politică.
În acelaşi timp, trebuie să lăsăm clar faptul că prizonierii de acolo nu trebuie priviţi drept susţinători paşnici ai drepturilor omului şi că ei trebuie judecaţi pe acest temei.
Pe parcursul acestei dezbateri, am avut uneori o impresie destul de diferită.
Trebuie să ne asigurăm că Statele Unite ale Americii îşi asumă responsabilitatea principală în această situaţie şi acest lucru explică de ce nu poate accepta mulţi dintre aceşti prizonieri.
De asemenea, ţările de origine ale acestor persoane trebuie să explice de ce nu doresc să îi accepte sau prizonierii trebuie să dovedească faptul că nu se pot întoarce în ţările de origine pentru că ar deveni victime ale unor persecuţii grave.
După ce vor avea loc aceste lucruri, putem să începem să ne gândim dacă Uniunea Europeană ar trebui să accepte anumiţi prizonieri.
Totuşi, acest lucru va fi posibil numai după examinarea individuală a gradului de risc pe care îl reprezintă fiecare persoană.
Această investigaţie trebuie să aibă loc nu numai la nivel naţional, deoarece graniţele deschise din cadrul Comunităţii Europene presupun că trebuie să aplicăm standarde europene la evaluarea riscului la adresa securităţii pe care îl pot reprezenta aceste persoane.
Cineva a vorbit astăzi despre refugiaţi.
Aceştia nu sunt refugiaţi.
Sunt prizonieri şi trebuie să dovedim că nu sunt periculoşi dacă nu dorim să ne asumăm riscuri iresponsabile.
Cred că ar trebui să asigurăm ca aceste persoane care au o legătură cu statele noastre membre ar trebui acceptate, cum e cazul dlui Kurnaz în Germania sau al celor nouă persoane în Marea Britanie.
În total, cred că au fost primite 60 de persoane în Uniunea Europeană şi nu trebuie să uităm acest lucru.
Domnule preşedinte, Portugalia a solicitat de urgenţă un acord UE cu privire la reintegrarea persoanelor de la Guantánamo, ceea ce reprezintă un act strategic pentru solidaritatea transatlantică precum şi un gest umanitar faţă de persoanele care nu mai sunt suspecte şi care au îndurat detenţie, tortură şi au fost private de justiţie.
Cu toate acestea, este şi datoria celor 14 state membre ale UE care s-au înţeles în secret cu administraţia Bush în privinţa subcontractării torturii la Guantánamo şi la închisorile secrete, aşa cum a arătat acest Parlament.
Răspunderea Europei pentru încălcarea statului de drept şi a drepturilor omului nu poate fi înlăturată.
Preşedintele Barroso a afirmat că nu are cunoştinţă despre cooperarea oferită de guvernul său pentru transferul de prizonieri la Guantánamo şi în legătură cu închisorile secrete, însă nimeni nu crede că armata, poliţia, serviciile secrete şi administraţia sa au fost atât de incompetente încât să permită ca SUA să abuzeze în mod sistematic de spaţiul aerian, cel naval şi de teritoriul portughez.
Pentru a clarifica acest aspect, dl Barroso va face publice notele reuniunilor dintre consultanţii săi diplomatici şi dna Condoleezza Rice din perioada când era prim-ministru?
Dl Barroso va face public avizul juridic pe care l-a solicitat consilierului său juridic, dl Carlos Blanco de Morais, pentru a impune norme specifice de navigaţie pentru navele care se apropie de vasele militare americane care transportă prizonieri în spaţiul maritim portughez?
(EL)Domnule preşedinte, poziţia Parlamentului European cu privire la Guantánamo a fost stabilită într-o rezoluţie specială în 2006.
Centrul de la Guantánamo nu ar fi trebuit creat niciodată şi trebuie să fie închis.
Poziţia Parlamentului European cu privire la terorism este la fel de clară.
Dorim să combatem terorismul prin toate mijloacele legale; nu dorim să combatem terorismul încălcând drepturile omului şi dreptul internaţional.
Este adevărat că Statele Unite şi-au asumat cea mai mare parte a sarcinii în lupta împotriva terorismului.
Cu toate acestea, au făcut şi greşeli foarte mari.
Crearea centrului de la Guantánamo a fost o mare greşeală.
Modul în care au fost trataţi deţinuţii a fost, de asemenea, o mare greşeală.
De asemenea, modul în care au fost transportaţi a fost greşit.
Aceste lucruri au fost spuse în cadrul acestui Parlament.
Ceea ce este important acum este că preşedintele Obama a luat decizia corectă de a închide această închisoare a ruşinii, iar această decizie este favorabilă Americii şi coincide cu istoria Americii şi a comunităţii internaţionale în general.
Cum este implicată Uniunea Europeană?
Uniunea Europeană este implicată în sensul că doreşte să susţină şi să ajute la punerea în aplicare a acestei decizii corecte a preşedintelui Obama.
Totuşi, Uniunea Europeană trebuie să facă acest lucru cu o condiţie: să nu pună în pericol siguranţa cetăţenilor săi.
Aceasta este o cerinţă esenţială şi astfel, în luarea oricărei decizii, statele membre trebuie să ţină cont de acest aspect.
(ES) Domnule Romeva, nu fiţi îngrijorat: guvernul spaniol va coopera, aşa cum a făcut întotdeauna.
Doresc să vă amintesc că, în această privinţă, ministrul spaniol de externe, Miguel Ángel Moratinos, a fost primul care s-a prezentat în faţa comisiei de investigaţie şi a fost cel care a răspuns la toate întrebările, inclusiv cele adresate de dumneavoastră.
De ceva timp, în acest Parlament am denunţat tortura şi tratamentul inuman, umilitor la care s-a recurs la baza militară de la Guantánamo în numele luptei împotriva terorismului internaţional.
Astfel, salutăm decizia preşedintelui Obama de a suspenda procesele timp de patru luni şi intenţia acestuia de a închide permanent închisoarea în interval de un an.
Cu toate acestea, chiar dacă responsabilitatea îi aparţine guvernului american, Uniunea Europeană nu poate ignora problema, ci ar trebui să-şi ofere asistenţa pentru a garanta închiderea centrului de detenţie.
De asemenea, ar trebui să evaluăm posibilitatea de a primi prizonieri care provin din ţările unde nu se asigură respectarea drepturilor omului dacă Statele Unite ne-ar cere acest lucru.
În acest caz, va trebui să prezentăm un răspuns european comun, la care va participa guvernul spaniol, respectând în acelaşi timp cadrul juridic internaţional şi evaluând, de la caz la caz, situaţia juridică a fiecărui cetăţean, a fiecărui deţinut - originea sa, natura detenţiei sale şi situaţia sa.
(PL) Domnule preşedinte, teroriştii au declarat civilizaţiei noastre un război crud, sângeros şi intransigent.
Aceştia doresc să distrugă lumea noastră, care se bazează pe respectarea drepturilor omului şi pe devotamentul faţă de libertate.
Atacurile de la 11 septembrie au demonstrat că teroriştii sunt pregătiţi să recurgă la orice tip de mijloace.
Statele Unite s-au angajat să apere lumea liberă în numele nostru, al tuturor.
Cooperarea strânsă dintre Europa şi Statele Unite oferă singura speranţă de succes şi de distrugere a reţelelor teroriste.
Europa trebuie să se simtă responsabilă pentru războiul împotriva terorismului mondial.
Este adevărat că apărătorii drepturilor omului au atras atenţia asupra încălcării acestor drepturi şi asupra recurgerii la metode umilitoare în timpul interogatoriilor de la Guantánamo.
De multe ori aceste metode au ajuns până la tortură.
Este adevărat, de asemenea, că a fost atrasă atenţia asupra luării în custodie publică fără proces şi fără dreptul la apărare.
Nu poate fi utilizat niciun mijloc considerat inadmisibil în temeiul convenţiilor internaţionale încheiate.
Preşedintele nou ales al Statelor Unite a emis deja un regulament care interzice utilizarea torturii în timpul audierilor persoanelor suspectate de activităţi teroriste.
Este corect şi potrivit să interpretăm acest lucru ca fiind o victorie pentru toţi cei care au ridicat un semnal de alarmă în această privinţă.
Totuşi, în temeiul aceluiaşi regulament, va fi încă posibilă răpirea teroriştilor şi reţinerea lor pentru perioade scurte în ţări de tranzit.
Pe scurt, a crescut respectul pentru demnitatea prizonierilor dar, în acelaşi timp, posibilitatea paralizării efective a activităţilor teroriste trebuie să rămână, pentru că altfel ne-am afla în pericol de a deveni neajutoraţi.
De asemenea, aş dori să atrag atenţia Camerei asupra faptului că pe aceeaşi insulă pe care se află centrul de detenţie de la Guantánamo prizonierii politici sunt reţinuţi în condiţii de detenţie care încalcă orice standard imaginabil.
Aceste persoane au fost condamnate la mulţi ani de închisoare deoarece au îndrăznit să se opună propagandei comuniste a tiranului Fidel Castro.
Naţiunea cecenă a fost exterminată chiar înaintea ochilor noştri.
Din câte ştiu, Parlamentul European nu a creat o comisie specială care să se ocupe de acest aspect.
Statele Unite au recunoscut că recurgerea la tortură este inadmisibilă, la fel şi existenţa închisorilor secrete.
Această afirmaţie ar trebui să pună capăt dezbaterii asupra închisorilor secrete şi zborurilor de tranzit.
(NL) Domnule preşedinte, lupta împotriva terorismului trebuie să constituie un efort comun la care trebuie să contribuie toate democraţiile.
Cu alte cuvinte, nu doar Europa, ci şi Statele Unite, precum şi alţii.
Guantánamo nu-şi găseşte locul într-un stat constituţional deoarece într-un stat constituţional un suspect, chiar şi un terorist, are dreptul la protecţie şi la un proces echitabil pe baza valorilor pe care le împărtăşim cu toţii.
Apreciez decizia preşedintelui Obama de a închide centrul de la Guantánamo, însă nu se concepe ca această problema să fie plasată în principal Europei.
La urma urmei, persoanele de la Guantánamo sunt prizonieri şi problema trebuie tratată cu seriozitate.
Putem fi de ajutor, dar dacă oferim ajutor, dacă nu există o altă cale, acest lucru este posibil doar pe baza unei decizii europene, unor standarde europene care trebuie stabilite de comun acord.
Trebuie să recunoaştem în mod clar că aceasta rămâne o problemă americană la rezolvarea căreia am putea oferi o mână de ajutor chiar şi pentru faptul că drepturile omului sunt esenţiale pentru noi.
(EL) Domnule preşedinte, decizia noului preşedinte al Statelor Unite de a închide centrul de detenţie de la Guantánamo a fost una dintre primele sale acţiuni importante şi pozitive şi o salut cu căldură.
Cu toate acestea, preşedintele Obama nu a revocat dreptul CIA de a aresta persoanele suspectate de activităţi teroriste pe teritoriu străin şi de a le transfera la centrele provizorii de detenţie.
Acest lucru este foarte îngrijorător şi trebuie exprimat într-o rezoluţie comună.
Cu toate acestea, rezoluţia comună a celor două partide principale din Parlamentul European nu menţionează nimic despre acest lucru şi, prin urmare, sunt obligat să votez împotriva acestei rezoluţii comune.
(PL) Domnule preşedinte, sunt convinsă că rezoluţia noastră cu un pronunţat caracter umanitar va ajuta la reducerea animozităţii dintre Europa şi lumea islamică.
Solicit adoptarea acesteia, având în vedere şi situaţia concetăţeanului meu care a devenit victimă a războiului împotriva terorii, războiul "ochi pentru ochi, dinte pentru dinte”.
Mă refer la un cetăţean polonez în vârstă de 42 de ani care a fost răpit.
Acesta a fost reţinut la graniţa dintre Afganistan şi Pakistan.
Lucra acolo ca geolog.
De atunci a fost reţinut în această zonă.
Familia sa a declarat că ştie că Piotr nu este o figură importantă în lumea politicii la nivel înalt, dar are încredere că se va face tot posibilul pentru a-l elibera.
Prin aceasta, fac apel ca ameliorarea relaţiilor cu lumea islamică să fie utilizată şi pentru protejarea şi apărarea cetăţenilor noştri.
Să dăm cu toţii dovadă de solidaritate şi să acţionăm în numele cetăţenilor Uniunii Europene care sunt maltrataţi, deţinuţi, răpiţi sau ţinuţi în lagăre.
(FR) Domnule preşedinte, am luptat cu toţii pentru închiderea centrului de la Guantánamo şi salutăm cu toţii decizia preşedintelui Obama de a închide această închisoare a ruşinii.
Nu ar trebui să fim întrebaţi acum cu privire la acceptarea deţinuţilor de la Guantánamo.
În calitate de europeni, fideli valorilor legate de apărarea drepturilor omului, trebuie să ne asumăm răspunderea, datoria de a accepta aceşti foşti deţinuţi.
Au existat declaraţii în presă, şi acum mă adresez Consiliului, conform cărora anumite state membre nu doresc să îi primească.
Astfel, aş dori să solicit Consiliului şi în special statelor membre reticente să accepte să primească aceşti deţinuţi pe teritoriile lor.
De asemenea, aş dori să vă spun, doamnelor şi domnilor, că cel mai rău lucru pe care l-am putea face ar fi să lăsăm ca avântul dat de închiderea centrului de la Guantánamo să dispară pentru că Europa nu a fost pregătită să acţioneze.
Domnule preşedinte, având în vedere că numeroase state membre ale UE au fost complice în procesul de extrădare extraordinară, consider că ţările din UE, inclusiv Irlanda, au răspundere colectivă de a accepta un anumit număr de deţinuţi cu risc scăzut de la Guantánamo din partea SUA pentru a se reintegra în cadrul UE.
Ministrul de justiţie irlandez, Dermot Ahern, a declarat că o astfel de acceptare este condiţionată de obţinerea aprobării UE, dar nu este necesar ca Irlanda să aştepte o directivă comunitară pentru a primi deţinuţi de la Guantánamo.
Putem stabili noi înşine să semnăm un acord bilateral cu SUA, aşa cum a făcut Portugalia.
Miniştrii irlandezi de justiţie şi de externe nu au adoptat aceeaşi poziţie în această privinţă, întrucât se pare că ministrul Ahern nu este pregătit să meargă la fel de departe ca ministrul Martin în ceea ce priveşte integrarea deţinuţilor.
Legat de acest aspect, este necesară o conducere coezivă din partea guvernului irlandez.
În spiritul cooperării transatlantice şi pentru a lua parte la combaterea terorismului internaţional, Irlanda ar trebui să joace un rol în asistarea administraţiei SUA la închiderea centrului de la Guantánamo.
Domnule preşedinte, UE solicită de mult timp închiderea bazei de la Guantánamo.
Astăzi, această decizie a fost luată de noua administraţie a SUA şi se aşteaptă ca ţările UE să dea dovadă de solidaritate, preluând aceşti prizonieri.
Cu toate acestea, unii consideră că o astfel de solidaritate ar trebui manifestată în special de ţările menţionate anterior în presă pentru a fi găzduit centre secrete de detenţie ale CIA.
Aş dori să subliniez încă o dată faptul că astfel de presupuneri nu au fost susţinute de dovezi, nici când au fost făcute, nici după aceea.
Acest lucru este valabil şi pentru dl Mate, care nu a reuşit să aducă dovezi în sprijinul acuzaţiilor sale în această Cameră.
În plus, nici anchetele interne nu au adus dovezi în sprijinul acuzaţiilor.
Folosindu-ne de faptul că oamenii nu-şi mai aduc aminte că aceste dovezi nu au apărut nu constituie o dovadă în prezent.
Nu poate fi decât o manipulare cinică în scopuri obscure.
(CS) Domnule preşedinte, întreaga lume salută planul lui Barack Obama de a închide centrul de la Guantánamo deoarece este un simbol al tratamentului inuman al oamenilor - chiar dacă sunt terorişti nemiloşi sau suspecţi de cele mai grave crime.
Unii dintre ei nici măcar nu au fost acuzaţi şi judecaţi echitabil.
Gestul lui Obama a fost foarte popular, iar acum acesta hotărăşte ce va face cu aceste persoane.
În primul rând, ar trebui să convingă Congresul să modifice legea astfel încât prizonierii să poată fi transferaţi pe teritoriu american şi pentru ca unii să primească o identitate nouă.
Este o chestiune extrem de delicată: după ce au fost eliberaţi, 60 de prizonieri de la Guantánamo au reluat activităţile teroriste şi astfel, fiecare caz trebuie examinat individual.
Negocierile preşedinţiei cehe cu privire la o soluţie pentru Guantánamo sunt o ocazie de a sublinia faptul că dialogul dintre SUA şi Europa referitor la schimbările totalitarei "insule a libertăţii” începe cu drepturile omului şi nu doar cu drepturile omului pentru prizonierii de la baza americană.
Mai presus de toate, acest dialog ar trebui să cuprindă eliberarea prizonierilor politici din Cuba precum şi libertatea de exprimare şi de circulaţie pentru cetăţenii cubanezi nevinovaţi.
(PT) Este evident că trebuie să aplaudăm decizia preşedintelui Obama: decizia de a închide închisoarea din golful Guantánamo, de a interzice tortura şi interogatoriile ilegale şi de a suspenda procesele militare.
Cu toate acestea, pot să-mi asigur colegul, care nu mai este prezent aici, că Portugalia şi guvernul socialist al Portugaliei nu se simt vinovaţi.
Guvernul socialist al Portugaliei nu a colaborat cu administraţia Bush: dimpotrivă.
Administraţia portugheză - guvernul portughez - prin iniţiativa ministrului Amado, a deschis chiar acum posibilitatea şi obligaţia Uniunii Europene şi a altor ţări democrate de a accepta şi primi prizonieri de la centrul Guantánamo care nu au fost acuzaţi.
Acesta este lucrul care contează cu adevărat şi care trebuie înfăţişat ca exemplu de urmat pentru celelalte state membre ale UE.
De asemenea, este important ca rezoluţia să fie adoptată mâine de toate partidele din această Cameră, pentru ca unitatea să confere mai multă forţă deciziei.
Domnule preşedinte, crearea centrului de detenţie din golful Guantánamo a fost necesară la acel moment.
Închiderea acestuia este acum problema Statelor Unite.
Nu sunt de acord cu implicarea statelor membre ale UE în inevitabilele complicaţii legale şi în povara impusă asupra serviciilor noastre de securitate de a primi prizonieri care nu sunt cetăţeni ai UE şi care au fost desemnaţi anterior drept combatanţi inamici.
Nu regret faptul că au fost reţinuţi cei mai periculoşi terorişti care doreau să ne distrugă modul de viaţă atunci când s-a dovedit acest lucru.
Cu toate acestea, unul dintre principalele neajunsuri ale centrului de la Guantánamo a fost că a împiedicat orice proceduri legale obişnuite împotriva celor deţinuţi aici.
În cele din urmă, procesele penale obişnuite sunt singura cale de a soluţiona statutul prizonierilor de la Guantánamo care nu sunt resortisanţi ai UE.
Întrucât deţinuţii de la Guantánamo au fost capturaţi de Statele Unite, America are răspunderea judecării lor în propriile instanţe sau a transportării acestora în ţările de origine dacă sunt găsiţi nevinovaţi.
Dacă preşedintele Obama are intenţii serioase cu privire la închiderea centrului de la Guantánamo, decizie pe care o salut, şi cu privire la protejarea Americii şi a aliaţilor săi, atunci aceasta ar trebui să fie politica sa.
Înainte de toate, indiferent de substanţa şi rezultatul discuţiilor despre aşa-numitele închisori CIA, aş vrea să salut preocuparea membrilor Parlamentului European şi a cetăţenilor europeni pentru riguroasa respectare a drepturilor omului, indiferent de context.
Tortura este inacceptabilă şi nu există vreo circumstanţă excepţională care să suspende acest adevăr.
Mă văd totuşi nevoit sa fac nişte observaţii atâta timp cât numele României este amintit în continuare în acest context.
Îmi amintesc faptul că, până acum, nu ne-au fost oferite acuzaţii fără să fie susţinute şi de dovezi.
Raportul Martin este cel mai bun exemplu al acestei abordări; conţine acuzaţii pe cât de controversate, pe atât de nefundamentate la adresa României.
Aş dori să semnalez acest precedent pentru modul în care au fost formulate acuzaţiile la adresa României, pentru că poate să aducă atingere imaginii şi altor state europene.
Repet, este inacceptabil ca numele unor state membre, precum România, să fie vehiculate gratuit şi susţinut în contextul acestei dezbateri.
(DE) Domnule preşedinte, sunt de acord cu toţi vorbitorii care doresc să se asigure că Europa îşi face datoria umanitară, în special prin susţinerea acelor persoane care au fost denunţate în ciuda faptului că nu au fost găsite dovezi împotriva lor.
Acestea sunt cazuri clasice de azil.
Cu toate acestea, aş dori să solicit statelor membre să nu încerce să facă acest lucru singure şi aş dori să subliniez în mod deosebit acest lucru.
Europa trebuie să înveţe să vorbească cu o singură voce şi să adopte acţiuni concertate.
Acest lucru ne-ar permite să răspundem preocupărilor noii administraţii americane şi să ne menţinem propria imagine a unei Uniuni Europene cu valori comune care ne obligă să adoptăm acţiuni comune.
(FI) Domnule preşedinte, împărtăşim dorinţa comună de a închide centrul de detenţie de la Guantánamo şi acum avem o ocazie perfectă de a face acest lucru, întrucât noul preşedinte al Statelor Unite a arătat că doreşte acelaşi lucru.
Bineînţeles, principala răspundere aparţine Statelor Unite, dar sper că UE poate constitui un front unit şi că statele membre vor da dovadă de solidaritate şi flexibilitate astfel încât să primească aceşti prizonieri în propriile închisori, în cazul în care este posibil acest lucru şi coincide cu propriile condiţii în această privinţă.
Ne-am alăturat luptei antiteroriste pentru a apăra drepturile omului.
Acum trebuie să ajutăm Statele Unite să apere drepturile omului.
(PL) Doamnelor şi domnilor, problema cuprinde două aspecte.
Pe de o parte, este vorba de poziţia juridică.
Consider că cetăţenii unei ţări ar trebui să fie primiţi din nou în ţara lor de origine.
Poate ar fi posibil să se ofere un program umanitar în cazurile în care există anumite impedimente, precum persecuţiile politice.
De asemenea, aş dori să subliniez foarte clar că, deşi Portugalia sau alte ţări sunt de acord să primească 20 de astfel de prizonieri, acest lucru nu înseamnă că aceste persoane doresc să rămână în Portugalia sau în altă ţară.
Uniunea constituie acum un întreg şi astfel, această problemă trebuie luată în considerare.
În cele din urmă, trebuie utilizate procedurile corespunzătoare pentru ca aceste persoane să nu mai fie etichetate ca fiind suspecte sau periculoase.
Dacă nu vor fi eliberate de acest stigmat, nimeni nu va dori să le accepte.
Aceasta este o problemă gravă care necesită atenţie.
Voi încheia afirmând că problema priveşte în primul rând Statele Unite ale Americii.
preşedintele în exerciţiu al Consiliului. -Domnule preşedinte, mai întâi aş dori să vă mulţumesc pentru această dezbatere.
Consider că a fost foarte utilă.
Dacă aţi audiat dezbaterea cu ocazia ultimei reuniuni a Consiliului de la prânz, aţi observat o voinţă similară de a soluţiona problema, dar şi o recunoaştere a complexităţii problemei pe care o discutăm.
Aceasta are o dimensiune morală şi politică, dar şi una juridică şi de securitate.
Suntem cu toţii de acord că decizia preşedintelui Obama de a închide centrul de la Guantánamo a fost una importantă şi corectă, pe care o apreciem şi o salutăm cu toţii.
Însă acum, când discutăm despre consecinţele acesteia şi despre ce putem face pentru a ne exprima solidaritatea - şi interesul nostru este de a acţiona în acord transatlantic - ne dăm seama, bineînţeles, că este vorba de o problemă complexă.
Martin Schulz a spus că nu putem combate terorismul şi, în acelaşi timp, intra în conflict cu privire la drepturile fundamentale.
Are perfectă dreptate, dar Hartmut Nassauer a spus că există două dimensiuni: una este cea morală, iar cealaltă este legată de securitate.
Şi el are dreptate şi de aceea miniştrii de justiţie şi de externe trebuie să discute şi despre acest aspect.
Din perspectivă politică, nu este doar o chestiune de morală şi problema nu trebuie rezolvată nici dintr-un sentiment de vinovăţie.
În mod sigur, este mult mai complexă.
Graham Watson a vorbit despre nevoia de a aborda problema în comun.
Din nou, acesta are dreptate, dar, în acelaşi timp - deoarece este vorba şi de aspectul juridic şi de problema competenţei - nu putem obliga statele membre să invite la cerere deţinuţii de la Guantánamo.
Dacă ar fi să rezolvăm această problemă prin hotărârea de a-i invita pe aceşti deţinuţi în casele noastre - imaginaţi-vă dacă ne-am asuma răspunderea ministrului de interne - probabil ne-am gândi de două ori la modul de soluţionare a acestei probleme.
În mod sigur, nu cred că aceasta trebuie soluţionată de Consiliu şi de statele membre ca un aspect de negociere - în niciun caz.
Nu se pune problema să ne spălăm fără să ne udăm.
La baza problemei se află pur şi simplu faptul că decizia de a închide Guantánamo este, bineînţeles, responsabilitatea principală a Statelor Unite, ţara care a construit baza militară.
Însă avem - şi trebuie să avem - bunăvoinţa de a exprima solidaritate şi de a coopera la soluţionarea problemei.
Există, de asemenea, dezbaterea tactică.
Ar trebui să ne oferim noi din proprie iniţiativă sau trebuie să aşteptăm până va fi formulată o cerere?
Însă, în situaţia în care primim o cerere, trebuie să fim pregătiţi să acţionăm.
De aceea, Consiliul a început să dezbată serios această problemă începând cu ziua ulterioară deciziei preşedintelui Obama.
Cred că nu trebuie să subestimăm problema securităţii - aşa cum aţi subliniat - deoarece unii dintre deţinuţii care au fost eliberaţi s-au implicat din nou în activităţi teroriste, iar un bărbat, Said al-Shihri, este acum vicepreşedintele grupării Al-Qaida din Yemen.
Astfel, SUA trebuie să înceapă procesul serios al identificării acestor persoane, iar noi trebuie să rupem relaţiile cu acestea.
Din punct de vedere juridic, cred că trebuie să fim conştienţi de faptul că decizia cu privire la primirea străinilor în statele membre UE este de competenţa naţională a statelor membre.
Acesta este un nivel.
Cu toate acestea, la al doilea nivel se află acordul conform căruia trebuie să colaborăm în vederea unui cadru european în care să integrăm deciziile naţionale.
Atât acordul de la Schengen, cât şi cel de la Dublin solicită o abordare europeană deoarece decizia statelor membre individuale va afecta într-o anumită măsură securitatea fiecărui stat membru.
Astfel, există un imperativ intern pentru o abordare coordonată.
În plus, UE analizează posibilitatea de a asista SUA în privinţa integrării şi reabilitării foştilor deţinuţi în ţări terţe.
Unii au ridicat problema rapidităţii: putem acţiona mai rapid decât o facem acum?
Cred că trebuie să fim conştienţi de faptul că discuţia se află abia la început.
Nu a trecut decât o săptămână.
Întrebările la care trebuie găsit un răspuns sunt foarte complexe şi este nevoie de un anumit timp, deşi chiar preşedintele Obama a solicitat revizuirea dosarelor prizonierilor şi a stabilit termenul de un an pentru închiderea centrului de la Guantánamo.
Nu trebuie să ne aşteptăm din partea Consiliului să rezolve aceste probleme complexe în câteva zile.
În plus, trebuie să avem în vedere faptul că responsabilitatea principală pentru Guantánamo aparţine SUA.
Deşi statele membre îşi exprimă disponibilitatea de a colabora într-o abordare coordonată, problema are o dimensiune bilaterală, precum şi una multilaterală.
Nu se cunoaşte încă poziţia clară a statelor membre respective cu privire la reintegrarea deţinuţilor.
Întâlnirea dintre miniştrii de justiţie şi de interne, care va avea loc în cursul acestei luni, va fi foarte utilă în această privinţă.
Între timp, coordonatorul antiterorist, Gilles de Kerchove, lucrează la diferite documente care propun opţiuni.
Acesta este rezumatul meu cu privire la Guantánamo, care a ocupat cea mai mare parte a timpului.
Referitor la celalalt aspect, al luării ilegale în custodie publică, problema preferată a dlui Fava, voi repeta ce au spus în repetate rânduri predecesorii mei: afirmaţia a privit implicarea serviciilor naţionale de informaţii; supravegherea acestor servicii reprezintă responsabilitatea statelor membre individuale, iar Consiliul nu are nicio putere de acţiune.
Domnule preşedinte, Comisia împărtăşeşte în general opiniile exprimate de dl Vondra.
Totodată, aş dori să subliniez că, în urma acestei lungi dezbateri, ne aflăm într-un moment hotărâtor.
Este un punct crucial al luptei împotriva terorismului.
De acum înainte, trebuie să încercăm să purtăm această luptă cu o autoritate morală restabilită pentru întreaga comunitate occidentală, respectând totodată valorile şi drepturile fundamentale.
Astfel, Europa trebuie să conducă întreaga comunitate internaţională spre o voinţă de a combate terorismului, în spiritul aceloraşi valori fundamentale care au dus la iniţierea acestei lupte.
Este un moment decisiv, iar declaraţia Parlamentului este extrem de utilă în această privinţă, deoarece presupune că toate statele membre doresc să participe la această schimbare fundamentală.
Cu toate acestea, este adevărat că Statele Unite au principala răspundere.
Ele trebuie să verifice statutul fiecărui deţinut înainte de a face o solicitare oficială de transfer către un stat membru al UE.
Aceasta este condiţia esenţială.
Statele Unite trebuie să ne trimită o cerere clară şi motivată pentru fiecare caz în parte.
Acest lucru este absolut esenţial.
Bineînţeles, în cele din urmă este la latitudinea fiecărui stat membru să decidă dacă doreşte să primească un fost deţinut de la Guantánamo, dar dezbaterea a arătat că, în mod evident, se recomandă cooperarea la nivel european.
Coordonarea va fi avantajoasă în ceea ce priveşte stabilirea statutului juridic al foştilor deţinuţi şi, de asemenea, va fi necesară protejarea statelor membre în cazul cererilor diplomatice sau de alt tip din partea ţărilor de origine ale acestor deţinuţi.
Va fi necesară coordonarea pentru a încuraja statele membre, mai ales, aşa cum a spus dl Nassauer, cele preocupate în legătură cu ordinea publică şi cu securitatea.
În cele din urmă, o abordare europeană coordonată ar putea să ne ofere o influenţă mai mare în negocierile cu Statele Unite cu privire la accesul la documente şi la procesele de transfer.
Astfel, am putea oferi asistenţă financiară pentru a facilita primirea în unele state membre.
În prezenţa domnului Vondra, voi afirma că vom colabora îndeaproape cu preşedinţia cehă.
Cu dl de Kerchove, ne aflăm, de asemenea, în procesul de redactare a documentului de studiu care va servi ca bază pentru discuţia care se va desfăşura cu ocazia Consiliului Justiţie şi Afaceri Interne din 26 februarie.
De asemenea, voi adăuga că, fără îndoială, vom profita de vizita la Washington a dlui Langer, preşedintele Consiliului miniştrilor de interne, pentru a ridica toate problemele legate de închiderea bazei de la Guantánamo împreună cu colegii noştri americani.
Acum trebuie să abordăm foarte serios această problemă şi să facem pregătirile juridice pentru a răspunde de la caz la caz solicitării americane.
Acest aspect trebuie tratat cu foarte mare seriozitate, luând în considerare această voinţă de cooperare pozitivă în această nouă luptă împotriva terorismului, care va cuprinde respectarea valorilor fundamentale care ne unesc şi care trebuie să unească întreaga comunitate mondială.
Vă mulţumesc.
În temeiul articolului 103 alineatul (3) din Regulamentul de Procedură, am primit trei propuneri de rezoluţie cu privire la Guantánamo.
Propunerea de rezoluţie cu privire la presupusa folosire a unor ţări europene de către CIA pentru transportarea şi reţinerea ilegală de prizonieri va fi notificată ulterior.
Dezbaterea este închisă.
Votarea cu privire la Guantánamo va avea loc miercuri, 4 februarie 2009, iar votarea cu privire la presupusa folosire a unor ţărilor europene de către CIA pentru transportarea şi reţinerea ilegală de prizonieri va avea loc pe parcursul sesiunii următoare.
în scris. - Decizia preşedintelui american Barack Obama de a închide închisoarea de la Guantanamo are o însemnătate simbolică pentru întreaga lume democratică.
Acest gest demonstrează că războiul antiterorist, care se poartă pentru apărarea valorilor democratice occidentale, nu trebuie să neglijeze tocmai aceste valori.
Terorismul trebuie combătut cu energie, dar drepturile omului trebuie respectate întotdeauna.
Chiar şi oamenii suspectaţi de comiterea unor infracţiuni grave au dreptul să fie judecaţi în mod corect, de un tribunal imparţial, pe baze legale clare şi să fie pedepsiţi proporţional cu crimele lor.
Sunt total nefondate speculaţiile care menţionează numele României în legătură cu închisorile secrete ale CIA.
Nimeni nu a putut dovedi existenţa lor în România.
România este un aliat loial al SUA în cadrul NATO şi în lupta împotriva terorismului, în primul rând în Afganistan.
Dar atât autorităţile, cât şi opinia publică din România susţin cu tărie respectarea drepturilor omului.
După ce au suferit abuzurile ocupaţiei sovietice şi ale dictaturii comuniste, cetăţenii României dezaprobă orice încălcări ale drepturilor omului.
în scris. - (PT) Deciziile recente ale guvernului Statelor Unite nu au făcut decât să confirme - ca şi cum acest lucru ar fi fost necesar - ceea ce fusese denunţat cu mult timp în urmă: existenţa unei reţele de răpiri, tortură şi luare ilegală în custodie publică, sponsorizată de SUA.
Aceste decizii nu trebuie să servească drept o muşamalizare a răspunderii Statelor Unite şi a guvernelor ţărilor din Uniunea Europeană pentru încălcările sistematice ale dreptului internaţional şi ale drepturilor fundamentale ale omului.
Ca şi înainte, trebuie să solicităm să se pună pe deplin capăt acestor practici josnice şi să se investigheze adevărul, inclusiv culpa guvernelor UE cu privire la utilizarea spaţiului lor aerian şi a teritoriului lor pentru a reţine şi transfera ilegal deţinuţi către, de exemplu, baza militară de la Guantánamo.
Acest lucru se impune şi mai mult în lumina rapoartelor potrivit cărora operaţiunile clandestine ale SUA, numite "extrădări extraordinare” - cu alte cuvinte, reţinerea şi transportarea ilegală de cetăţeni - nu au fost puse la îndoială de noua administraţie a SUA.
În consecinţă, ne opunem oricărui acord între state sau între Statele Unite şi UE cu privire la "transferul prizonierilor” deţinuţi la Guantánamo.
Acest lucru nu înseamnă că deciziile şi cererile exprimate liber de indivizi, în mod specific cele de azil în Portugalia, nu pot fi luate în considerare într-un cadru de respect faţă de suveranitatea naţională, Constituţia portugheză şi dreptul internaţional, inclusiv dreptul la azil.
Uniunea Europeană s-a dovedit a fi o comunitate apatică, într-un mod de neînţeles atunci când nu a luat nicio măsură diplomatică fermă în contextul organizaţiilor internaţionale pentru a condamna, în temeiul drepturilor omului, activităţile ilegale în care erau implicate Statele Unite ale Americii.
Măsura luată de noul preşedinte arată că această activitate este considerată ilegală şi inacceptabilă din punct de vedere etic şi moral.
Ţine de angajamentul UE faţă de activităţile ilicite ale Americii, conform măsurilor fostului preşedinte american şi, în ochii cetăţenilor liberi ai UE, acest lucru înseamnă că UE şi-a pierdut credibilitatea şi respectul.
Uniunii Europene ar trebui să îi fie ruşine pentru că nu a acţionat.
Situaţia preocupantă din centrele de reţinere a imigranţilor, în mod special în insulele Mayotte şi Lampedusa (dezbatere)
Următorul punct îl constituie declaraţiile Consiliului şi ale Comisiei cu privire la situaţia îngrijorătoare din centrele de detenţie pentru imigranţi, mai ales în insulele Mayotte şi Lampedusa.
Preşedintele în exerciţiu al Consiliului. -Domnule preşedinte, vă mulţumesc pentru că mi-aţi oferit ocazia de a vorbi despre situaţia imigrării şi a centrelor de detenţie situate în Uniunea Europeană, dintre care aţi subliniat două în mod deosebit, Mayotte şi Lampedusa.
Sunt conştient de interesul deosebit pe care l-aţi manifestat faţă de aceste centre, de diferitele vizite întreprinse de unii dintre dumneavoastră şi de preocupările pe care le-aţi exprimat cu privire la condiţiile din unele dintre aceste centre.
Aş dori să încep prin a sublinia două principii fundamentale care se află în centrul dezbaterii de astăzi.
Primul este necesitatea, în cazul resortisanţilor ţărilor terţe care au nevoie de protecţie internaţională, unei respectări depline a angajamentelor pe care le-am asumat, astfel cum sunt consfinţite în diferite instrumente internaţionale.
Al doilea este respectarea deplină a drepturilor omului şi a demnităţii migranţilor şi a membrilor familiilor lor.
Suntem foarte conştienţi de presiunea exercitată de migranţii care pătrund în Uniunea Europeană, precum şi de cei care solicită azil aici.
Această presiune este considerabilă mai ales de-a lungul graniţelor sudice şi estice ale Uniunii.
Am răspuns prin dezvoltarea, în ultimii 10 ani, a unei politici comunitare eficiente în domeniul azilului şi al migraţiei.
Cu toate acestea, creşterea semnificativă a nivelului de nou-veniţi subliniază necesitatea consolidării şi dezvoltării continue a acestei politici.
Trebuie să facem acest lucru la nivel intern pentru a ne stabili propriile standarde şi norme comune în domeniul azilului şi al migraţiei, dar trebuie să acţionăm şi la nivel extern, în parteneriat cu ţările de origine şi de tranzit, pentru a gestiona mai eficient fluxurile migratorii.
Toate părţile au de câştigat în urma acestei abordări.
Dezvoltarea şi conturarea unei politici comunitare privind azilul şi migraţia depinde şi de contribuţia dvs.
Sunt recunoscător Parlamentului pentru contribuţia sa pozitivă şi sunt sigur că putem colabora în mod constructiv la continuarea dezvoltării acestui important domeniu politic.
Aţi menţionat în mod deosebit situaţia insulelor Mayotte şi Lampedusa.
Ar trebui să avem în vedere distincţia dintre cele două tipuri de fluxuri migratorii din aceste două cazuri.
Fluxurile migratorii din insulele Lampedusa şi Mayotte pot fi caracterizate drept mixte: unii dintre resortisanţii în cauză ai ţărilor terţe au solicitat protecţie internaţională, iar alţii se încadrează în mod evident în categoria imigranţilor economici.
În privinţa primei categorii - cei care solicită protecţie internaţională - aş dori să atrag atenţia asupra existenţei unor standarde minime pentru protecţia solicitanţilor de azil, stabilite de Directiva 2003/9/CE, care a fost adoptată în 2003.
Această directivă a fost transpusă deja în legislaţia naţională a statelor membre, iar Comisia trebuie să se asigure că prevederile stabilite de această directivă sunt aplicate pe deplin şi în mod corespunzător.
În decembrie 2008, Comisia a prezentat Parlamentului European şi Consiliului o propunere de modificare şi actualizare a acestei directive.
Întrucât aici se aplică procedura de codecizie, Parlamentul European va fi implicat pe deplin în negocierile cu privire la această nouă propunere.
În curând, Consiliul va începe să examineze această nouă propunere şi este pregătit pentru o colaborare strânsă cu dvs.
Onorabilii membri trebuie să fie conştienţi de faptul că, în cazul specific al teritoriului francez de peste mare al insulei Mayotte, nu se aplică legislaţia comunitară.
În privinţa celei de-a doua categorii - alţi resortisanţi ai ţărilor terţe care au pătruns ilegal pe teritoriul unui stat membru - autorităţile competente ale statelor membre au dreptul să îi reţină pe cei care se încadrează în această categorie înainte de adoptarea unei decizii de returnare şi/sau în vederea aplicării acesteia.
Luarea în custodie publică se poate dovedi a fi singura opţiune în situaţiile în care este necesară identificarea resortisanţilor ţărilor terţe care nu au documente de călătorie.
Până acum, legislaţia şi practicile legate de luarea în custodie publică în statele membre au variat considerabil.
Directiva recent adoptată a Parlamentului European şi a Consiliului privind standardele şi procedurile comune pentru returnarea resortisanţilor ţărilor terţe aflaţi în situaţie de şedere ilegală a introdus principii şi reguli specifice cu privire la luarea în custodie publică şi astfel, de mult timp se încearcă stabilirea unui cadru juridic comun în acest domeniu.
Această directivă precizează în mod clar că luarea în custodie publică în scopul îndepărtării poate fi utilizată numai atunci când nu se pot aplica măsuri mai puţin coercitive într-un caz concret şi numai din motive specifice, foarte limitate.
În plus, directiva prevede că luarea în custodie publică se efectuează pentru o perioadă cât mai scurtă cu putinţă, necesită o decizie scrisă, menţionându-se motivele de fapt şi de drept şi face obiectul unui control judiciar la intervale regulate.
De asemenea, trebuie subliniat că directiva prevede limite superioare clare de luare în custodie publică şi motivele pentru care - în anumite cazuri specifice limitate - se poate prelungi o perioadă de luare în custodie publică, dar nu mai mult de un termen maxim.
În privinţa condiţiilor de luare în custodie publică, directiva precizează clar că luarea în custodie publică se efectuează, în general, în centre specializate de cazare - sau, în orice caz, separat de deţinuţii obişnuiţi - şi că drepturile deţinuţilor - mai ales cei cu un statut vulnerabil, inclusiv minorii şi familiile - trebuie respectate.
În ceea ce priveşte returnarea imigranţilor ilegali, directiva recent adoptată a Parlamentului European şi a Consiliului privind standardele şi procedurile comune pentru returnarea resortisanţilor ţărilor terţe aflaţi în situaţie de şedere ilegală este deja în vigoare.
Prevederile sale trebuie transpuse acum de statele membre în legislaţia naţională în termen de doi ani.
Acest cadru juridic global subliniază angajamentul nostru puternic de a garanta că resortisanţii ţărilor terţe aflaţi în custodie publică cu scopul îndepărtării sunt trataţi în mod uman şi demn şi că drepturile lor fundamentale sunt respectate pe deplin.
De asemenea, prin legislaţia recent adoptată, acesta stabileşte standarde adoptate de comun acord cu privire la politica returnării.
Acest cadru nu coincide doar cu principiile pe care le-am enunţat la începutul discursului, ci, de fapt, le conferă forţă juridică.
Astfel, politica noastră privind azilul şi migraţia îşi are rădăcina în statul de drept.
Aceasta asigură respectarea drepturilor omului şi a demnităţii persoanelor.
Domnule preşedinte, aşa cum tocmai a subliniat dl Vondra, acum avem într-adevăr un cadru legal care începe să se afirme.
Acesta şi-a făcut simţită prezenţa mai întâi prin intermediul Directivei privind repatrierea, primul document orizontal de armonizare a standardelor de repatriere din statele membre.
Aceasta integrează în legislaţia comunitară prevederile aplicabile ale Convenţiei europene a drepturilor omului, iar punerea în aplicare a acesteia va permite aplicarea mecanismelor comunitare de control în vederea verificării conformităţii cu acquis-ul comunitar.
Totuşi, ştiu că unii dintre dvs. consideraţi că această directivă nu este suficientă.
Însă pentru mine, aceasta constituie o resursă comunitară de control care poate fi utilizată pentru a verifica conformitatea cu acquis-ul comunitar.
Bineînţeles, prin monitorizarea punerii sale în aplicare - şi voi aminti că limita de timp pentru transpunere este 24 decembrie 2010 - Comisia va asigura respectarea strictă a principiilor fundamentale în ceea ce priveşte respectarea drepturilor migranţilor şi va evalua în special impactul prevederilor cu privire la luarea în custodie publică.
Am afirmat că voi monitoriza îndeaproape transpunerea pentru a garanta că niciun stat membru nu o foloseşte drept pretext pentru a prelungi perioadele de luare în custodie publică la care aderă în prezent.
Altele, care aveau o perioadă nelimitată de luare în custodie publică, vor trebui să respecte limitele de timp prevăzute de directivă.
Al doilea text pe care ne bazăm acţiunile este cel adoptat de comisari la 3 decembrie 2008 cu privire la condiţiile referitoare la locuinţă pentru solicitanţii de azil.
Sper, domnule Deprez, că acest text ar putea fi examinat în viitorul apropiat de Comisia pentru libertăţi civile, justiţie şi afaceri interne pentru a progresa cu toţii în privinţa acestei noi politici în domeniul azilului.
Aş dori să subliniez că acest text cuprinde reguli clare cu privire la luarea în custodie publică, care respectă pe deplin drepturile fundamentale, limitând luarea în custodie publică la cazurile excepţionale.
Bineînţeles, aici este vorba despre solicitanţii de azil.
În al doilea rând, ia în considerare în mai mare măsură nevoile solicitanţilor de azil vulnerabili şi le va facilita accesul la piaţa locurilor de muncă.
Astfel, acum avem un cadru legal care, desigur, trebuie pus în aplicare.
Acum voi aborda aspectele pe care Parlamentul a dorit să le discute în această dezbatere.
Comisia este conştientă de situaţia dificilă cu care se confruntă autorităţile italiene în privinţa sosirilor în masă de imigranţi şi solicitanţi de azil pe coastele sudice ale acestei ţări, mai ales în Lampedusa.
Până acum, Italia a putut să ofere acces la teritoriul său, salvând vieţile a numeroşi migranţi, introducând în acelaşi timp o procedură care poate fi utilizată pentru a examina cererile de azil în condiţii corespunzătoare.
De asemenea, Comisia subliniază că Italia a recunoscut nevoia de protecţie internaţională în jumătate din cazurile individuale, arătând astfel că, în cadrul acestor fluxuri, există şi solicitanţi de azil pe lângă imigranţii ilegali.
Timp de mai mulţi ani, Comisia a găsit resursele financiare pentru a susţine anumite state membre, inclusiv Italia.
Aceasta a fost situaţia măsurilor de urgenţă în cadrul proiectului Prezidium şi a Fondului european pentru refugiaţi.
În plus, acum câteva săptămâni, Comisia a aprobat un ajutor de urgenţă de 7 milioane de euro.
Dacă Italia consideră necesar, Comisia este pregătită să examineze o nouă cerere pentru ajutor de urgenţă din bugetul pentru 2009 pentru a îmbunătăţi structurile de recepţie de la Lampedusa, în Sicilia şi pe continent, sporind astfel capacitatea autorităţilor italiene de a examina situaţiile individuale ale migranţilor în condiţii corespunzătoare.
Voi merge în curând la Lampedusa, precum şi în Malta, pentru a examina situaţia pe teren.
De asemenea, ştiu că una dintre soluţiile cheie este stabilirea unui cadru solid de cooperare cu Libia, principala ţară de tranzit pentru rutele de migrare din Africa de Est.
Mă bazez pe eforturile dnei Ferrero-Waldner în vederea obţinerii unui rezultat rapid ca urmare a negocierilor în curs.
Aceasta este, într-adevăr, una dintre soluţii şi dacă aceste negocieri nu vor fi finalizate, va fi foarte dificil să soluţionăm toate problemele cu care ne confruntăm.
Acum voi vorbi despre Mayotte.
În timp ce Directiva privind repatrierea cuprinde reguli specifice legate de condiţiile de luare în custodie publică, punând accentul în mod deosebit pe minori şi familii, aceste reglementări comunitare nu se aplică în prezent pe teritoriul insulei Mayotte.
Uniunea Europeană recunoaşte teritoriul insulei Mayotte ca fiind francez, dar acesta are statutul unei ţări sau teritoriu de peste mare, şi nu al unei regiuni ultraperiferice.
Astfel, legislaţia privată nu se aplică, deşi este adevărat că Franţa trebuie să ţină cont de observaţiile şi solicitările Consiliului Europei şi cred că autorităţile franceze examinează în prezent alte condiţii de recepţie în Mayotte.
Având în vedere aceste lucruri, este adevărat că legislaţia europeană nu se poate aplica în mod corespunzător, întrucât legislaţia Uniunii nu este direct aplicabilă într-un teritoriu care nu este regiune ultraperiferică.
Acestea sunt observaţiile pe care am dorit să vi le împărtăşesc.
Din nou, aş dori să asigur Parlamentul că acord întreaga atenţie condiţiilor de primire a imigranţilor ilegali, în special a solicitanţii de azil, aceste probleme constituind o prioritate pentru mine.
De aceea voi întreprinde aceste vizite pentru a observa starea de fapt pe teren.
În orice caz, doresc să mulţumesc Parlamentului pentru că a deschis această dezbatere.
Domnule preşedinte, domnule comisar, domnule Vondra, doamnelor şi domnilor, Parlamentul nostru se mândreşte cu apărarea continuă a respectării demnităţii umane în orice circumstanţă, inclusiv în ceea ce priveşte condiţiile în care sunt deţinuţi imigranţii ilegali.
Mă voi concentra asupra cazului centrului de detenţie administrativă din Mayotte, ale cărui probleme le cunosc foarte bine.
Diferenţele dintre nivelurile de trai şi de dezvoltare economică şi socială dintre insulele acestui arhipelag din Oceanul Indian îi determină pe mulţi locuitori din Comore să traverseze cei 70 de kilometri care îi separă de Mayotte, care este un departament francez, aşa cum aţi spus, domnule Barrot şi, în calitate de teritoriu francez de peste mări, nu este teritoriu european.
Persoanele care au reşedinţa ilegală pe insula Mayotte reprezintă 30% din populaţie.
Da, aţi auzit bine, am spus 30% din populaţie.
Este un procent care, din fericire, nu se regăseşte în ţările europene.
În mod evident, acest lucru are un impact semnificativ asupra societăţii din Mayotte şi reprezintă o sursă de dificultăţi serioase în ceea de priveşte infrastructura şi serviciile publice, infracţiunile şi munca ilegală.
Autorităţile franceze sunt conştiente de aceste dificultăţi.
Tocmai s-au finalizat lucrările de renovare a actualului centru de detenţie pentru a îmbunătăţi semnificativ condiţiile de viaţă ale deţinuţilor.
În afara acestor măsuri temporare, guvernul francez a mai hotărât să construiască un nou centru de detenţie, cu o capacitate mai adecvată şi în conformitate cu standardele naţionale.
Deschiderea acestuia este prevăzută pentru iunie 2011.
Europa tocmai a adoptat norme comune pentru a prelua o parte a imigraţiei mondiale legale, dar nu ar trebui să omitem faptul că anumite regiuni se confruntă cu situaţii extreme.
Stigmatizarea centrului de detenţie de la Mayotte nu va aduce o soluţie mai rapidă sau mai eficientă din moment ce presiunea migraţiei supune insula unei astfel de tensiuni.
Întrucât Mayotte este pe punctul de a lua decizii istorice legate de viitorul său, pentru a deveni un departament francez de peste mare şi pentru a se alătura apoi Comunităţii prin dobândirea statutului de regiune ultraperiferică a Uniunii, consider că locuitorii insulei au mai multă nevoie de ajutorul decât de criticile noastre.
Domnule preşedinte, doamnelor şi domnilor, "Pentru a contracara imigraţia ilegală, trebuie să fim nemiloşi.
Imigranţii vin pentru că le este uşor să pătrundă acolo şi pentru că nimeni nu îi trimite înapoi, dar tocmai din acest motiv am hotărât să schimbăm situaţia”: acestea sunt cuvintele ministrului italian de interne, dl Maroni.
Pare o parodie a unei politici şi totuşi este politica guvernului italian.
Mi se pare clar că, în această politică, există un dispreţ inerent pentru ceea ce discutăm aici şi pentru normele pe care ni le oferă Uniunea Europeană.
Astăzi am vorbit despre închiderea centrului de la Guantánamo.
Cred că trebuie să vorbim numaidecât despre închiderea centrului de la Lampedusa: despre Centrul de şedere temporară şi asistenţă din Lampedusa, astfel cum a fost descris în ultimele luni, şi anume ca o închisoare în aer liber.
Preşedinţia a amintit în mod just cadrul legal la care a făcut referire şi dl Barrot - utilizarea măsurilor coercitive numai în cazuri excepţionale, luarea în custodie publică numai pe motive foarte clare şi pentru o perioadă cât mai scurtă de timp - un cadru legal care este încălcat în fiecare zi la Lampedusa, atât din punctul de vedere al fondului, cât şi al formei.
Multe din persoanele care se află la Lampedusa sunt solicitanţi de azil.
Consiliul a amintit standardele minime prevăzute de o directivă privind solicitanţii de azil adoptată în 2003; aceste reguli sunt încălcate atât din punctul de vedere al fondului, cât şi al formei.
De multe ori se ajunge la 180 de zile de luare în custodie publică, inclusiv pentru cei care doresc să se refugieze de persecuţii politice sau de război.
Bineînţeles, toate acestea constituie acte de barbarism legal care, totuşi, se măsoară prin cifrele făcute cunoscute nouă de ziare.
În 2008, 1200 de persoane au murit încercând să traverseze Mediterana.
Dintre cei care au supravieţuit, mulţi au trecut prin chinurile de la Lampedusa.
De aceea, domnule vicepreşedinte, vă invit să vizitaţi Lampedusa, aşa cum aţi promis, să vă duceţi cât mai repede acolo şi, dacă îmi permiteţi să vă fac o sugestie, să vă anunţaţi vizita în ultimul moment.
Altfel, vor aranja Centrul ca o sală de bal şi vă vor face să vă imaginaţi că acesta este centrul de detenţie despre care vorbim în această seară.
Ştirile legate de tragediile care au loc la graniţele noastre externe sunt clare.
Situaţia a devenit de ceva timp foarte urgentă.
Din când în când Consiliul a semnalat acest lucru - dar numai pe hârtie.
Cu tot respectul, domnule Preşedinte în exerciţiu al Consiliului, suntem recunoscători pentru contribuţia dvs., dar am mai discutat şi înainte despre aceste lucruri.
Doar s-a discutat şi nu s-a luat nicio măsură.
Este aproape o ironie că săptămâna aceasta vom vota raportul Roure.
Acest raport cuprinde constatările noastre în urma vizitelor în locurile problematice, inclusiv Lampedusa.
Uniunea Europeană nu este la înălţime.
Am dori să ştim, domnule Preşedinte în exerciţiu al Consiliului, dacă aţi citit măcar rapoartele noastre interimare?
Tampere, programul de la Haga, Pactul francez privind imigraţia şi azilul şi, în curând, programul de la Stockholm: toate aceste cuvinte frumoase sunt în puternic contrast cu realitatea.
La urma urmei, această realitate ne demonstrează că Uniunea Europeană mai are o cale lungă până la asumarea responsabilităţilor sale.
Lipsa de solidaritate este şocantă.
Nimeni, nicio singură persoană din acest Parlament nu sugerează că aceasta este o sarcină uşoară.
Bineînţeles, este dificil să facem faţă în mod corespunzător valurilor mari de imigranţi şi de solicitanţi de azil, dar acesta nu este un lucru nou.
Revizuirea instrumentelor existente este în curs de desfăşurare, dar deja mă îndoiesc că se vor înregistra rezultatele dorite.
Consiliul are tendinţa să renunţe în momentele cruciale, aşa cum ştim din experienţă.
În timp ce, în teorie, statele membre urmăresc o armonizare mai cuprinzătoare, în practică acestea iau decizii care au exact efectul contrar.
Astfel, cel mai mare numitor comun pare dintr-o dată să fie minim, sau cel puţin aceasta a fost experienţa mea în ultimii cinci ani.
Şi acest lucru este destul de diferit de aplicare.
Aşa cum am mai declarat astăzi într-o altă dezbatere, trebuie să fie clar că nici Comisia Europeană, nici Parlamentul European nu au baghete magice la dispoziţie pentru că, la urma urmei, Consiliul şi statele membre vor trebui să ia măsuri în acest domeniu.
Domnule preşedinte, doamnelor şi domnilor, regret că din motive electorale, dl Fava a fost obligat să spună o serie de lucruri care nu sunt adevărate.După campania electorală, i le voi aduce în atenţie.
Totuşi, acesta este atât de interesat de problema de la Lampedusa încât a părăsit deja Camera - o Cameră care trebuie să-şi exprime recunoştinţa pentru primirea generoasă făcută în ultimii ani de cetăţenii din Lampedusa.
În schimb, trebuie să subliniem întârzierea Uniunii Europene în soluţionarea numeroaselor probleme legate de imigraţia ilegală şi în alocarea de sprijin şi ajutor ţărilor în situaţie de risc cu graniţe externe.
Unele ţări nu au dat dovadă de primirea făcută de Italia miilor de persoane disperate care au riscat să se înece în mare, din cauza traficanţilor de fiinţe umane şi a indolenţei a numeroase guverne non-europene care nu au respectat şi nu au semnat acordurile pentru controlul imigraţiei ilegale.
Solicităm ca asistenţa financiară specifică să fie transferată direct către persoanele care trăiesc în zone de graniţă şi care sunt mai expuse la nivel geografic sosirii imigranţilor ilegali.
De asemenea, asistenţa poate fi acordată prin crearea de zone libere, ceea ce ar duce la investirea de resurse şi la scutiri fiscale, care nu va fi luată în considerare în acordurile cu privire la Pactul de stabilitate.
Domnule preşedinte, doamnelor şi domnilor, domnule comisar, reiese clar din discursurile dvs. că legislaţia internaţională şi cea comunitară sunt încălcate în fiecare zi în Lampedusa.
Cu toate acestea, toate declaraţiile dvs. rămân formale şi reflectă doar nişte dorinţe care nu vor fi urmate de acţiuni.
Mă tem că acest lucru se aplică mai ales declaraţiei dvs., domnule Vondra.
Mă întreb dacă Uniunea Europeană deţine vreun mijloc de a pune capăt acestei situaţii: este vorba despre luarea ilegală în custodie publică, condiţiile aberante de detenţie sunt evidente şi există riscul ca dreptul la azil să fie practic eliminat.
Uniunea Europeană este singura organizaţie, iar domnul Barrot ştie foarte bine acest lucru, care poate scoate Italia şi alte ţări din această situaţie.
De aceea, domnule comisar, sunt foarte îngrijorată cu privire la anunţul acordării de noi fonduri Italiei fără a pune condiţii.
Cum vor fi cheltuiţi aceşti bani?
Comisarul este conştient că monitorizarea - cu alte cuvinte catalogarea - foarte criticată a romilor de anul trecut a primit sprijin financiar din partea Europei?
Acest lucru este inclus în comunicatele dvs. de presă.
De aceea, ce fel de încredere putem avea în astfel de acţiuni?
Domnule preşedinte, doamnelor şi domnilor, ieri dl Maroni a anunţat că trebuie să fim nemiloşi cu imigranţii ilegali, dar de zile şi luni, dl Maroni a acţionat cu cruzime faţă de migranţii al căror statut este neregulat.
Spun aceste lucruri deoarece situaţia urgentă din Lampedusa, aşa-numita urgenţă de la Lampedusa care durează de 10 ani - de aceea mi se pare că este un pleonasm să o numim urgenţă - a fost dorită şi creată de guvernul italian.
De fapt, alegându-l pe dl Maroni, guvernul a decis să nu mai permită migranţilor să părăsească Lampedusa.
În centrul de şedere temporară au existat cel puţin 1800 de persoane închise acolo fără ca guvernul să dispună transferul niciuneia dintre ele.
Acestea sunt deţinute în condiţii atât de inumane şi degradante încât centrul a explodat într-o adevărată urgenţă democratică.
Consider că aceasta este adevărata situaţie urgentă din Lampedusa, cu alte cuvinte, necesitatea de a stabili un fel de zonă juridică liberă, un loc în care migranţii să intre şi să fie deportaţi fără a se examina individual fiecare caz în parte.
Potrivit Înaltului Comisariat al Naţiunilor Unite pentru Refugiaţi, 75% dintre cei care sosesc pe mare în Italia şi obţin dreptul la azil îl solicită.
Astfel, dacă practicile domnului Maroni ar fi puse în aplicare, probabil migranţii nu ar avea drept de azil deoarece ar fi imediat deportaţi direct din Lampedusa, în conformitate cu cerinţele guvernului italian.
Din acest motiv există o adevărată situaţie de urgenţă, cauzată de politica guvernului italian.
Doamnă Muscardini, cetăţenii din Lampedusa au devenit conştienţi de acest lucru.
Astfel, au organizat o grevă generală împotriva guvernului, împotriva politicii sale privind imigraţia, pentru ca centrul de expulzare imediată din acel loc - centrul de identificare şi expulzare - să nu fie deschis.
De asemenea, i-au solicitat guvernului italian să îşi modifice poziţia cu privire la centrul de şedere temporară.
Intenţia comisarului Barrot de a vizita Lampedusa este o idee bună şi apreciez acest lucru.
Am pregătit un dosar, pe care l-am trimis domnului Barrot.
În următoarele zile, grupul meu va organiza, de asemenea, o delegaţie care va vizita Lampedusa.
Acum doi sau trei ani, în 2005 şi 2006, o delegaţie a Comisiei pentru libertăţi civile, justiţie şi afaceri interne a vizitat mai multe centre pentru refugiaţi.
După Lampedusa, au fost vizitate locuri precum Insulele Canare, Olanda şi Polonia.
Rapoartele cu privire la aceste vizite au produs dezbateri aprinse, iar Parlamentul a îndemnat Consiliul şi Comisia să ia măsuri.
Azi dimineaţă, am discutat propunerea de a aborda munca ilegală în absenţa Consiliului.
Intervalul în care statele membre trebuie să transpună aceste directive în legislaţie este de doi ani.
Totuşi, problema imigraţiei este una urgentă, iar o perioadă de doi ani este prea lungă.
Dezbatem problema privind Lampedusa de trei ani şi de fiecare dată discutăm despre măsuri de contracarare a imigraţiei ilegale.
Totuşi, se pare că în urma fiecărei măsuri, după o mică reducere, se înregistrează o creştere a numărului de imigranţi.
Este şocant că situaţia recepţiei imigranţilor de la Lampedusa trebuie discutată din nou în acest mod.
Rapoartele Parlamentului cu privire la situaţia recepţiei imigranţilor par a fi complet ineficiente.
Astfel, solicit Preşedinţiei Consiliului să o considere prioritară.
Înţeleg că în 2007 au sosit peste 12 000 de imigranţi la Lampedusa, iar această cifră a crescut la peste 30 000 în 2008.
Centrul de detenţie nu a fost construit pentru a face faţă acestei capacităţi.
Ştim acest lucru de trei ani.
Vechea bază a OTAN este în curs de reconstrucţie pentru a adăposti mai mulţi imigranţi, dar aceasta nu este o soluţie potrivită.
Aş dori să ştiu ce va face Consiliul pentru a sprijini iniţiativele italiene legate de facilităţi mai bune de recepţie.
Ar putea oare Frontex să se ocupe de această problemă, iar celelalte state membre sunt pregătite să sprijine Italia la nivel financiar şi prin echipamente?
Aseară, la ştirile de la ora 8, întreaga Olandă a aflat care este situaţia de la Lampedusa, dar acum porţile au fost din nou închise pentru jurnalişti şi ONG-uri.
Solicit ca Italia să fie deschisă şi transparentă cu privire la tratamentul imigranţilor de la Lampedusa.
(NL) De ani de zile, toată lumea cunoaşte problemele legate de Lampedusa.
În ultimii ani, navele răsturnate în care se aflau solicitanţi de azil nefericiţi înainte de a ajunge pe coastele europene au reprezentat o situaţie frecventă.
Zeci de mii de persoane încearcă să ajungă în Europa, ademenite de traficanţi imorali de persoane care sunt pregătiţi să aducă în Europa vânători de averi economice în schimbul unor uriaşe sume de bani.
Am de gând să vorbesc deschis atunci când spun că situaţia din Lampedusa este în primul rând rezultatul eşecului politicii europene privind imigraţia şi nu ar trebui pusă pe seama autorităţilor locale italiene sau a populaţiei din Lampedusa.
Europa ar trebui să îndrăznească să trimită mesaje clare deoarece situaţiile disperate necesită măsuri disperate.
Ar trebui luate măsuri stricte împotriva traficanţilor de persoane şi nicio pedeapsă nu ar fi suficient de severă.
Acestea ar trebui coroborate strâns cu o politică strictă privind azilul, care să demonstreze restului lumii că Europa îşi protejează graniţele în mod hotărât.
Europa ar trebui să urmeze exemplul elveţienilor, care acum doi ani au hotărât să restricţioneze condiţiile legale privind imigraţia şi azilul.
Este singura modalitate de a trimite traficanţilor de persoane şi vânătorilor de averi economice un mesaj clar că Europa este pregătită să îşi protejeze graniţele pentru a evita catastrofele sociale.
Numai astfel, o dezbatere precum cea pe care o purtăm astăzi se va dovedi a fi de prisos pe viitor.
(IT) Domnule preşedinte, doamnelor şi domnilor, nimic din ce se discută în această Cameră nu mă mai surprinde.
Cu toate acestea, o persoană care a declarat în iulie anul trecut, referitor la acelaşi subiect, că îi este ruşine că este cetăţean italian nu ar avea de ales decât să facă afirmaţiile pe care le-a făcut acum dl Fava.
Îmi pare rău că nu se află aici.
Ar fi interesant de ştiut câte voturi câştigă în acest oraş şi câţi alegători reprezintă.
Cu toate acestea, domnule preşedinte, cu această ocazie, unele persoane au spus unele lucruri stupide şi în necunoştinţă de cauză.
Sper şi cred că, într-adevăr, comisarul Barrot va efectua o vizită timpurie în Malta, Lampedusa şi în alte locuri şi îşi va da seama că este greşit să nu existe o politică a Comunităţii Europene în acest domeniu deoarece adevărul, domnule Barrot şi domnule Vondra, este tocmai acesta: nu există o politică comunitară.
Care este consecinţa acestui fapt?
Că unor persoane ignorante li se poate permite să atace lucruri care de fapt sunt realităţile tragice la care sunt expuşi cetăţenii, indivizii şi, în primul rând, guvernele naţionale.
Cred că este important să ştim nişte cifre.
În 2007, în Lampedusa au sosit aproximativ 11 000 de migranţi.
În 2008, au sosit de trei ori mai mulţi, aproximativ 31 000.
Nu este adevărat că numărul solicitanţilor de azil a coincis cu numărul total; aceştia au constituit aproximativ o zecime din total.
Două mii de migranţi au sosit numai în cele trei zile dintre 26 şi 28 decembrie, adică de Sf. Ştefan şi imediat după Crăciun.
Au fost examinate 76 de cereri în 3 zile.
Din aceste 76 de cereri de azil, 36 au primit un răspuns pozitiv, 3 au fost suspendate şi restul ...
Termin imediat, domnule preşedinte.
După afirmaţiile care au fost făcute, trebuie să aveţi răbdare.
Apoi doamna Frassoni va răspunde când doriţi, când vi se pare potrivit şi în orice circumstanţe; nu este nicio problemă.
Acum contează doar faptele adevărate: Lampedusa, Malta şi alte centre poartă o povară teribilă.
Cetăţenii nu sunt supăraţi pe guvernul italian.
Sunt supăraţi pentru că nu mai pot îndura această situaţie.
Astfel, acest Parlament, în loc să acuze autorităţile legitime care fac tot ce pot, ar trebui mai degrabă să încerce să determine Uniunea Europeană să îşi îndeplinească obligaţiile.
(FR) Domnule preşedinte, din 2005, am fost foarte afectaţi de situaţia dezastruoasă a migranţilor deţinuţi pe insula Lampedusa, care sunt în număr cu mult în exces faţă de adevărata sa capacitate de primire.
Situaţia este dificilă pentru această mică insulă, care numai în 2008 a trebuit să facă faţă unui număr de aproximativ 31 700 de imigranţi.
Aceste fluxuri masive au fost ţinute sub control în ultimii ani deoarece aceşti migranţi au fost trimişi către alte centre de pe teritoriul italian.
Aceste transferuri au fost întrerupte în urma unei decizii luate de ministrul de interne şi suntem martorii unei deteriorări grave a situaţiei.
Cu toate acestea, proiectul Presidium, care este gestionat în comun de ministrul de interne, de Înaltul Comisariat pentru Refugiaţi şi de Crucea Roşie italiană şi finanţat parţial de Uniune, a devenit un exemplu de bună gestionare a recepţiei migranţilor.
Decizia de a pune capăt transferurilor către Italia creează o adevărată problemă de acces la procedurile de azil.
În privinţa insulei Mayotte, din 2007, ştim că a fost depăşită capacitatea nominală a centrului Pamandzi.
A fost făcut cunoscut faptul că 204 persoane, în general minori, erau adăpostiţi acolo, în timp ce capacitatea maximă este de 60 de persoane.
Condiţiile actuale sunt catastrofale: oamenii dorm pe podea; nu se distribuie aşternuturi şi nici articole de toaletă, iar bărbaţii, femeile şi copiii sunt nevoiţi să folosească aceleaşi grupuri sanitare.
Condiţiile de detenţie sunt degradante şi aduc un afront demnităţii umane.
Într-adevăr, presiunea migraţiei este resimţită mai puternic în aceste teritorii, dar demnitatea fiecărei persoane trebuie garantată şi fiecare caz ar trebui investigat în conformitate cu legea.
S-a declarat deja că, în mod inevitabil, avem nevoie de o adevărată politică europeană privind imigraţia şi azilul şi de solidaritate la nivelul Uniunii.
De câţiva ani, solicităm acest lucru Parlamentului European şi de aceea, dorim să apelăm din nou la Consiliu.
(IT) Domnule preşedinte, doamnelor şi domnilor, domnule comisar, sunteţi o persoană foarte sensibilă şi de aceea vă invit, şi astfel, mă asociez altor membri, să mergeţi la Lampedusa şi vă rog să faceţi acest lucru fără o notificare prealabilă, pentru a afla personal cât de dificilă este gestionarea unei astfel de situaţii de urgenţă.
Aceasta este situaţia unei insule de doar câţiva kilometri pătraţi unde mii şi mii de oameni debarcă în mod continuu de mulţi ani - şi, în această perioadă, guvernele de stânga şi de dreapta s-au succedat unele după altele.
Unele dintre aceste persoane mor în timpul călătoriei din cauza condiţiilor inumane la care sunt supuse de către traficanţii de persoane lipsiţi de scrupule.
Astfel, ce ar trebui să facem: să ignorăm regulile?
Pentru a iniţia o posibilă repatriere sau pentru a verifica dacă au statutul de refugiat politic sau dacă trebuie să li se acorde azil politic, aceste persoane trebuie identificate, ceea ce necesită timp.
Dar să lăsăm demagogia la o parte!
Italia plăteşte preţul în privinţa răspunderii extrem de mari, care nu coincide cu sprijinul, atât financiar cât şi legislativ, acordat de Uniunea Europeană.
(SV) Din nefericire, nicio ţară din lume nu poate avea o imigraţie fără restricţii.
Diferenţele dintre ţări sunt prea mari şi de aceea ne confruntăm cu problemele despre care vorbim.
Cei care vin se prezintă de obicei ca fiind solicitanţi de azil.
Când se întâmplă acest lucru, trebuie să menţinem statul de drept.
Aceste persoane trebuie tratate ca cetăţeni liberi şi cu respect.
Trebuie să le protejăm drepturile omului în timp ce se examinează dacă sunt solicitanţi de azil sau nu.
Discuţia pe care o avem acum mi se pare foarte ciudată.
De ce ar trebui să obligăm persoanele care sosesc pe insula Lampedusa să rămână aici mereu?
Aşa cum a spus vorbitorul anterior, dacă, de exemplu, există un aflux mare de persoane într-un orăşel din sudul Suediei, nu ne aşteptăm ca ele să rămână acolo.
În general, acestea vor fi redistribuite pe întreg teritoriul ţării în timpul examinării juridice a situaţiei fiecăreia.
Acelaşi lucru trebuie făcut în Italia.
(IT) Domnule preşedinte, doamnelor şi domnilor, lupta împotriva imigraţiei ilegale, având în vedere amploarea şi consecinţele sale, este o problemă care trebuie soluţionată la nivel comunitar, întrucât numai Uniunea Europeană are influenţa politică necesară pentru a identifica soluţii eficiente şi pentru a controla fenomenul.
Niciun stat individual, care acţionează pe cont propriu, nu poate atinge rezultatele necesare.
În timp ce aşteaptă ca Europa să-şi pună în aplicare strategiile, guvernul italian continuă în mod hotărât să lucreze la Pactul european privind imigraţia şi azilul, adoptat de Consiliul European în octombrie 2008, şi la Directiva privind returnarea din decembrie 2008.
Acestea reprezintă eforturi importante, atât la nivel intern, cât şi internaţional.
La nivel intern, au existat multe critici, după părerea mea nedrepte, ale propunerii ministrului de interne Maroni legate de un Centru de identificare şi expulzare pe insulă pentru a pune în aplicare, pentru cazuri specifice, o politică de repatriere directă.
Această opţiune nu compromite drepturile fundamentale ale imigranţilor ilegali, ale refugiaţilor şi ale solicitanţilor de azil, aşa cum au susţinut mai multe partide.
Pentru a dovedi acest lucru, voi cita numai câteva cifre care au fost oferite cu privire la Lampedusa: în ianuarie 2009 au fost examinate 76 de cereri; dintre acestea, 36 au fost acordate, trei au fost amânate şi 37 au fost refuzate.
Pe de altă parte, toţi solicitanţii de azil au fost transferaţi de pe insulă către centrele din Trapani, Bari şi Crotone.
Cu alte cuvinte, cei care îndeplinesc condiţiile sunt acceptaţi.
La nivel internaţional, parlamentul italian se află în prezent în procesul de ratificare a acordului cu Libia, al cărui articol 19 prevede în mod expres că trebuie instituit un sistem mai eficient de control la frontierele continentale ale Libiei în vederea prevenirii imigraţiei ilegale.
În plus, miniştrii Maroni şi Frattini s-au întâlnit săptămâna trecută cu autorităţile din Tunisia pentru a încerca să încheie un acord cu privire la readmisie, o condiţie esenţială pentru o returnare durabilă.
Conceptul care trebuie acceptat aici în Parlament, aşa cum a spus şi vicepreşedintele Barrot, este că trebuie să fim foarte hotărâţi în privinţa imigraţiei ilegale dar, în acelaşi timp, trebuie să fim primitori şi să-i sprijinim pe cei care se integrează şi contribuie la dezvoltarea socială şi economică a ţărilor noastre.
(DE) Domnule preşedinte, domnule Barrot, salut faptul că doriţi să vizitaţi Lampedusa, dar vă recomand să mergeţi cât mai repede şi fără o notificare prealabilă, altfel vi se va înfăţişa ceva fals.
Când am efectuat vizita, tabăra fusese evacuată, iar deţinuţii fuseseră înlocuiţi de manechine.
Ar trebui să mergeţi cât mai repede, înainte ca dl Berlusconi şi dl Maroni să transforme Lampedusa în noul Alcatraz al Europei şi să continue să ţină acolo cetăţenii în captivitate.
Bineînţeles, Uniunea Europeană trebuie să dea dovadă de solidaritate.
Trebuie să stabilim cote pentru refugiaţii care sunt repartizaţi în diferitele state membre şi care includ şi refugiaţii care trec prin "frontiera verde”.
Aceştia sunt în număr destul de mare.
Situaţia de aici - şi am vizitat numeroase tabere - este îngrozitoare şi complet inumană.
Dl Berlusconi susţine că pot merge cu toţii la o bere când vor.
Aceasta arată nivelul de inteligenţă al acestui om, adică total inexistent.
Doresc să precizez foarte clar aceste lucruri.
Persoanele ca domnul Maroni susţin că trebuie să fim duri şi să aplicăm în deplinătate legea şi apoi se duc să se roage la Vatican duminică pretinzând că sunt buni catolici.
Această abordare cu două feţe nu mai este acceptabilă.
Trebuie să sprijinim celelalte state membre, precum Malta, Grecia şi Italia, dar nu pe aceşti ipocriţi.
Nu ar trebui să îi ajutăm.
(IT) Domnule preşedinte, doamnelor şi domnilor, Europa trebuie să hotărască: doreşte o imigraţie reglementată sau invazia şi exploatarea criminală a imigranţilor ilegali?
Guvernul italian a făcut alegerea corectă: să reţină imigranţii ilegali în Lampedusa şi, în acelaşi timp, să renegocieze acorduri de repatriere cu ţările din care provin.
Totuşi, acest lucru necesită mijloace adecvate, iar Europa nu trebuie doar să discute, să critice sau să privească problema de la distanţă.
În mod sigur, Europa trebuie să vină către Lampedusa şi să sprijine ţara noastră şi pe cei care menţin direcţia Maroni cu privire la această problemă.
Astăzi, 120 de imigranţi ilegali se întorc în Tunisia din Lampedusa, ceea ce nu a fost făcut de guvernele anterioare deoarece imigranţii trebuiau să fie luaţi înapoi - stimulând astfel infractorii mafiei care fac aceste călătorii posibile şi apoi le exploatează în scopul traficului ilegal de persoane.
Un specialist anti-mafia precum dl Fava ar trebui să înţeleagă acest lucru, nu este greu, chiar şi el ar trebui să înţeleagă.
Direcţia Maroni este aprobată de Malta, Grecia şi Cipru şi de cei care locuiesc în apropierea graniţei sudice a ţării noastre.
Toţi solicitanţii de azil şi toţi minorii au fost deja transferaţi către centrele adecvate.
Ceea ce s-a spus este fals.
Dacă dna Roure doreşte să plece la Lampedusa mâine dimineaţă, nu va găsi acolo niciun minor, iar dacă citeşte ziarele italiene, va descoperi că dl Maroni a fost cel care a expus traficul cu organe: copiii obişnuiau să dispară de la Lampedusa atunci când aveam un guvern de stânga la guvernare în ţară.
Maroni a expus aceste fapte.
Astfel, mesajul este clar: oamenii trebuie să pătrundă în Europa numai pe cale legală, nu prin bărci ale mafiei şi prin intermediul traficanţilor ilegali.
(DE) Domnule preşedinte, domnule comisar, doamnelor şi domnilor, trebuie să dăm prioritate tratamentului atent al refugiaţilor.
În Europa, cunoaştem cu toţii conceptul de educaţie obligatorie.
Trebuie să începem prin a le permite persoanelor care sunt izolate aici să beneficieze de o educaţie corespunzătoare.
Sunt necesare de urgenţă învăţarea limbilor şi formarea profesională, alături de oportunitatea de a învăţa despre cultura europeană, pentru ca timpul petrecut în aceste centre de detenţie să nu fie irosit, dar în schimb îi ajutăm pe oameni să se ajute.
Acesta ar trebui să fie obiectivul nostru principal.
Poate vom putea include o măsură pregătitoare în buget pentru a ne permite să le oferim acestor persoane posibilităţi educaţionale.
Acestea au venit în Europa din disperare şi ar trebui să le putem oferi un cadru de bază pentru a le permite să se realizeze în ţările de origine şi să joace un rol activ în promovarea democraţiei şi a libertăţii.
- (MT).
M-a bucurat să îl aud pe comisarul Barrot spunând că are planuri să viziteze Malta şi îl asigur pe comisar că nu va avea probleme în a-i găsi pe imigranţi în centrele din Malta, din simplul motiv că Malta nu poate pur şi simplu să îi ia pe aceşti imigranţi şi să îi transfere în alt loc şi parţial, de aceea situaţia din ţara mea este atât de dificilă.
Domnule preşedinte, duminica trecută a sosit pe coastele noastre o barcă având 260 de imigranţi.
Pentru ca domnul comisar să înţeleagă mai bine lucrurile, această cifră este echivalentă cu 39 000 de imigranţi care ar sosi într-o zi în Franţa sau în Italia.
Pentru a situa faptele într-un context mai clar pentru ministrul Vondra, această cifră este echivalentă cu 7 000 de imigranţi care ar sosi într-o zi în Republica Cehă.
Această cifră nici nu se poate compara cu cele 2 000 de persoane care au sosit în Lampedusa de Crăciun!
Astfel, într-un caz atât de delicat ca acesta, nu este nevoie să criticăm autorităţile ţării, ci trebuie să ne exprimăm solidaritatea pentru a pune capăt acestui flux şi pentru a diminua povara.
Vă mulţumesc.
(IT) Domnule preşedinte, doamnelor şi domnilor, aş vrea să vă amintesc ce doreşte populaţia din Lampedusa.
În acest moment, aceasta protestează şi aproape întreaga populaţie a manifestat zilele trecute pe străzile insulei deoarece este împotriva centrului de şedere temporară şi a centrului de identificare şi expulzare, care este ultima idee.
Acesta din urmă trebuia să fie creat pe o insulă care, să ne amintim, are 11 kilometri lungime şi 3 kilometri lăţime: este un spaţiu ridicol având în vedere miile de imigranţi care vor sosi acolo în următoarele câteva luni.
Acum câteva zile, când a avut loc evadarea bruscă şi neaşteptată a 1 000 de imigranţi din centrul de şedere temporară, mă aflam pe insulă şi am observat consternarea şi teama oamenilor care locuiesc acolo şi care nu mai doresc să fie martorii unor astfel de evenimente.
Aceasta este o insulă care a supravieţuit din pescuit şi turism şi care asistă la distrugerea propriei economii de către o politică oarbă privind imigraţia.
(DE) Domnule preşedinte, am ascultat foarte atent această dezbatere şi am rămas aici de la început până la final, spre deosebire de numeroşi vorbitori din grup.
Am observat un lucru, şi anume că peste jumătate din dezbatere a fost dedicată politicii interne italiene.
Aceasta este o preocupare legitimă, dar sugerez ca dezbaterea să se desfăşoare în primul rând la Roma şi nu aici la Parlamentul European.
Aici discutăm o problemă europeană şi ar trebui să mai includem un aspect în plus în discuţie.
Foarte puţine discursuri au făcut referire la faptul că problema nu vizează numai refugiaţii, solicitanţii de azil şi imigranţii economici care vin în Europa, ci este legată, într-o mare măsură, şi de eradicarea crimei organizate.
Niciuna dintre persoanele care vin în Lampedusa sau în Malta nu au făcut rost singure de o barcă.
Acestea vin aici pentru că sunt ademenite de organizaţiile de crimă organizată şi au plătit sume foarte mari de bani.
Preşedintele în exerciţiu al Consiliului. -Domnule preşedinte, aş dori să vă mulţumesc pentru o dezbatere foarte constructivă şi utilă.
Sunt lucruri pe care Consiliul le poate face; există alte lucruri pe care Consiliul nu are obligaţia să le facă sau care nu intră în incidenţa competenţelor sale.
Să încep cu cele negative - limitările.
Aşa cum s-a spus deja, nu este de competenţa Consiliului să monitorizeze punerea în aplicare a legislaţiei comunitare de către statele membre; aceasta este competenţa Comisiei, iar colegul meu, comisarul Barrot, a menţionat acest lucru şi colaborăm îndeaproape cu Comisia în numeroase privinţe.
De asemenea, nu este de competenţa Consiliului să pună în aplicare prevederile naţionale ale statelor membre.
S-au spus multe lucruri în această dezbatere referitor la ţările cele mai implicate: Italia şi Franţa.
Pe de altă parte, avem cu siguranţă voinţa şi instrumentele pentru a acţiona, iar Consiliul este dispus să ia măsuri pe viitor.
Cred că suntem cu toţii de acord - v-am ascultat cu atenţie deoarece vorbeaţi despre nevoia suplimentară de a ameliora acţiunile UE în domeniul politicii privind migraţia şi azilul - că s-au luat multe măsuri anul trecut şi cred că suntem cu toţii recunoscători preşedinţiei franceze pentru că a luat iniţiativa de a promova Pactul european privind imigraţia şi azilul, care menţionează în mod specific anumite instrumente de solidaritate.
Acum este momentul să îl punem în aplicare pas cu pas.
În mod sigur Parlamentul, împreună cu Consiliul şi Comisia, vor avea posibilitatea de a colabora în această privinţă.
Pot doar să vă promit că preşedinţia noastră, precum şi preşedinţia următoare - deoarece acest aspect nu va fi soluţionat în următoarele săptămâni - va lucra foarte mult în această privinţă.
Există aspecte strategice.
Există şi aspecte care au necesitat reacţii mai imediate, precum reducerea riscului crizei umanitare şi a impactului negativ.
Provin din Republica Cehă, care nu se află în atenţia presei, dar şi noi am avut experienţele noastre: după divizarea Cehoslovaciei în 1992, a existat un aflux masiv - sute de mii - de persoane de etnie romă din Slovacia pe teritoriul ceh.
Poate că nu se compară cu situaţia din Malta, care înţeleg că este foarte dificilă, dar cred că toată lumea din UE are anumite experienţe în această privinţă şi, fără îndoială, trebuie să colaborăm.
Domnule preşedinte, aşa cum a spus dl Vondra, prim-ministrul adjunct, Comisia trebuie să se asigure că se aplică regulile.
Cu toate acestea, domnule Vondra, statele membre trebuie, de asemenea, să coopereze şi cred că prin intermediul Pactului privind imigraţia şi azilul şi prin dinamismul preşedinţiei dvs., împreună, vom obţine rezultate bune.
Pe parcursul acestei dezbateri, am observat nerăbdarea membrilor, dar trebuie menţionat că punerea în aplicare a pactului se află abia la început şi, aşa cum tocmai am spus, cadrul legal începe să se contureze şi poate fi folosit ca punct de sprijin.
Fără îndoială, trebuie să ne folosim de acesta pentru a elabora o politică comunitară privind azilul şi o politică comunitară privind imigraţia.
Europa trebuie să dea dovadă de mai multă solidaritate.
Tocmai l-am ascultat pe dl Busuttil şi este adevărat că, atunci când se confruntă cu afluxul de imigranţi şi solicitanţi de azil, statele membre precum Malta se află în situaţii extrem de dificile.
Europa trebuie să stabilească ce fel de solidaritate este necesară.
Acest lucru este absolut esenţial.
De asemenea, aş dori să precizez că încercăm să oferim cât mai mult ajutor posibil prin intermediul Fondului european pentru refugiaţi.
Cu toate acestea, aş dori să-i spun doamnei Frassoni că probabil s-a comis o eroare, întrucât Fondul european pentru returnare nu poate fi utilizat în niciun caz pentru înregistrarea romilor.
Acest lucru nu este posibil.
Fondul nu este destinat acestui scop.
În orice caz, când mă voi duce la Lampedusa şi în Malta, voi examina modul în care este utilizat ajutorul financiar pe care îl acordăm statelor membre.
Astfel, aş dori să vă spun că vom acorda o atenţie deosebită acestui aspect.
În cele din urmă, avem un cadrul legal solid care ne va asigura o libertate mult mai mare de acţiune decât anterior cu privire la condiţiile de recepţie.
De asemenea, sper că o Europă mai unită va permite ameliorarea situaţiei acestor imigranţi, în special acestor solicitanţi de azil care merită întreaga noastră atenţie.
Aş dori să îi răspund doamnei Sudre, întrucât a oferit o explicaţie foarte bună a situaţiei extrem de îngrijorătoare din insula Mayotte.
Ceea ce a spus este corect: autorităţile franceze ne-au informat că în 2010 se va deschide un nou centru cu 140 de locuri.
Mai presus de toate, aceleaşi autorităţi sunt în curs de negociere cu autorităţile din Comore în vederea încheierii unui acord cu privire la circulaţie şi migraţie, deoarece presiunea migraţiei de pe această insulă trebuie redusă.
În termeni generali, trebuie să spun că avem nevoie de o politică de parteneriat cu ţările de origine.
Domnule Vondra, aceasta este condiţia pe care trebuie să o îndeplinim dacă dorim să reducem presiunea exercitată de migraţie asupra unora dintre statele membre, care cauzează probleme pentru unele dintre ele.
Cu toate acestea, cred că dacă Uniunea Europeană poate fi foarte unită, am putea găsi un răspuns la nevoia unei gestionări mai concertate a fluxurilor migratorii.
Acest lucru va fi, fără îndoială, în avantajul acestor bărbaţi şi femei, pe care nu trebuie să îi uităm şi care se află într-o situaţie foarte dificilă.
Dezbaterea este închisă.
Timpul afectat întrebărilor (întrebări adresate Comisiei)	
Următorul punct este Timpul afectat întrebărilor (B6-0006/09).
Următoarele întrebări sunt adresate Comisiei.
Partea întâi
Subiect: Proceduri de atribuire a contractelor de achiziţii publice de lucrări, de bunuri şi de servicii în domeniul apărării şi securităţii
Pieţele europene ale armelor sunt fragmentate şi prin urmare, au suferit efecte economice adverse din anii 1990.
În ultimii 20 de ani, cheltuielile privind apărarea în Europa au fost reduse la jumătate, iar vânzările, ocuparea forţei de muncă şi investiţiile legate de cercetare şi tehnologie s-au redus.
Cu toate acestea, chiar şi cele mai mari state membre se confruntă cu dificultăţi în a face faţă sarcinilor financiare impuse de costul dezvoltării unor noi sisteme de arme.Reorganizarea forţelor armate de la sfârşitul războiului rece a determinat reducerea numerică a stocurilor de echipament convenţional de apărare, dar a creat şi noi cerinţe în ceea ce priveşte calitatea.
Comisia nu consideră că ţările care sunt în principal cumpărătoare, precum Portugalia, se află într-o situaţie dezavantajată deoarece ultima propunere nu reuşeşte să instituie un sistem de compensaţii prin care statele membre ar putea să garanteze veniturile industriale, de natură civilă sau militară, în domeniul achiziţiilor de echipament de apărare?
Este dispusă să permită un sistem de compensaţii?
membru al Comisiei. -Acum o lună, Parlamentul a adoptat o rezoluţie cu privire la o propunere de directivă privind achiziţiile de echipament în domeniile apărării şi securităţii.
Acest lucru înseamnă că propunerea a trecut cu succes de prima lectură şi va fi adoptată în curând de Consiliu.
Noua directivă reprezintă un pas important în vederea instituirii unei pieţe europene comune în domeniul apărării.
Va introduce norme corecte şi transparente de achiziţii, aplicabile pe întreg teritoriul Uniunii.
Acestea vor spori deschiderea pieţelor în domeniul apărării dintre statele membre, spre avantajul tuturor.
Industriile europene vor obţine o piaţă internă mult mai extinsă şi vor deveni mai competitive; eficienţa forţele noastre armate va creşte, ceea ce va ajuta la ameliorarea capacităţilor de apărare ale Europei; şi nu în ultimul rând, contribuabilii vor beneficia de mai multă eficienţă în domeniul cheltuielilor publice.
Unul dintre aspectele controversate din timpul dezbaterii cu privire la directivă a fost "compensaţiile” - cu alte cuvinte, compensaţia economică pentru achiziţiile în domeniul apărării de la furnizori străini.
Unele dintre statele membre au propus includerea în directivă a unui sistem de compensaţii care le va permite garantarea acestor venituri industriale legate de investiţiile în domeniul apărării.
Compensaţiile au drept scop dezvoltarea industriei statului membru care achiziţionează echipament de apărare peste hotare.
Astfel, pot determina denaturarea pieţei interne şi pot implica discriminări faţă de companiile din alte state membre pe baza naţionalităţii furnizorului.
Tratatul CE interzice discriminarea pe motiv de naţionalitate, iar o directivă, în calitate de legislaţie secundară, trebuie să respecte Tratatul.
Serviciul juridic al Consiliului a confirmat în avizul său din 28 octombrie 2008 că, citez, "măsurile restrictive de achiziţie concepute să promoveze industria internă nu respectă principiile generale ale Tratatului CE”.
Prin urmare, compensaţiile privind achiziţiile în domeniul apărării pot fi permise numai dacă sunt necesare pentru protejarea intereselor de bază legate de securitate sau dacă sunt justificate pe baza unei exigenţe imperative de interes general.
Spre deosebire de acestea, interesele economice nu sunt suficiente.
Marea majoritate a statelor membre şi a Parlamentului au fost de acord cu această evaluare.
Astfel, nu a existat doar o obligaţie legală, ci şi un consens politic de a nu accepta în cadrul directivei compensaţii în scopul dezvoltării industriilor naţionale.
Prin urmare, nici Comisia, în cadrul propunerii acesteia, nici co-legislatorii, şi anume Consiliul şi Parlamentul European, nu au inclus norme specifice privind compensaţiile în textul Directivei privind apărarea.
Cu toate acestea, Directiva privind apărarea oferă alternative la compensaţii.
Statele membre care sunt în principal cumpărători de echipament de apărare încearcă de obicei să îşi justifice dorinţa de a obţine compensaţii fie prin nevoia de securitate a aprovizionării, fie prin necesitatea de a deschide pieţe în domeniul apărării pentru IMM-urile lor.
Directiva privind achiziţiile publice în domeniul apărării va răspunde acestor preocupări.
Pe de o parte, permite autorităţilor contractante să le solicite ofertanţilor obligaţii specifice pentru a îndeplini cerinţele lor legate de securitatea aprovizionării.
Pe de altă parte, aceasta cuprinde prevederi cu privire la subcontractare, prin care li se poate cere ofertanţilor să îşi deschidă lanţurile de aprovizionare concurenţei din întreaga UE şi facilitează accesul IMM-urilor, deoarece acest lucru va contribui la reconcilierea intereselor legitime de securitate şi economice ale statelor membre care fac achiziţiile şi se va evita necesitatea de a recurge la compensaţii.
(PT) Îi sunt recunoscător domnului comisar pentru răspunsul complet pe care l-am primit.
Cu toate acestea, aş dori să subliniez preocuparea mea, care este legată şi de situaţia de criză cu care ne confruntăm astăzi, aşa cum ştim cu toţii, precum şi de faptul că ne aflăm într-un an electoral, ceea ce poate contribui, în mare măsură, la diminuarea interesului şi la lipsa de entuziasm în acest domeniu.
Cu toate acestea, domnule comisar, am obligaţia să vă aduc la cunoştinţă faptul că nu trebuie să uităm aspectul esenţial din punctul nostru de vedere, şi anume să prevenim ca ţările cumpărătoare, precum Portugalia şi altele, să se afle în poziţie dezavantajată.
membru al Comisiei. -Sunt de acord cu aceste consecinţe politice şi mă regăsesc în faptul că ne aflăm într-un an electoral.
Cu toate acestea, aşa cum ştie onorabilul membru, în cadrul acestei directive, care a trecut prin întreg procesul, au fost examinate aceste probleme şi s-a ajuns la consensul ca statele membre şi Parlamentul European să nu urmeze această cale.
Diferitele grupuri de lucru au dezbătut intens problema, însă consensul, din motivele pe care le-am subliniat în răspunsul meu oficial, a fost de a nu urma calea sugerată de onorabilul membru.
Din motivele pe care le-am menţionat anterior, aş adopta o atitudine pozitivă cu privire la realizările noastre în urma acestor compromisuri, acestea fiind în interesul tuturor economiilor europene.
Aş dori să continui referindu-mă la prima parte a întrebării şi să ridic problema contractelor publice în general şi cea a licitaţiilor restrânse, despre care numeroase persoane susţin că reprezintă sau determină un raport extrem de slab între costuri şi rezultate.
Poate Comisia, la un moment dat - poate nu acum - va aborda această problemă, în special în circumstanţele economice mai limitate cu care se confruntă numeroase din statele noastre membre şi va examina din nou problema contractelor şi a licitaţiilor şi, în special, a licitaţiilor restrânse.
membru al Comisiei. -Aşa cum ştie şi dna McGuinness, cu ocazia reuniunii Consiliului European din decembrie anul trecut, şefii de stat europeni au fost de acord că se poate aplica o perioadă mai scurtă pentru a obţine licitaţii în 2009 şi 2010.
De fapt, aceasta coincide cu flexibilitatea oferită în directivele existente deoarece, în circumstanţele economice dificile cu care se confruntă toate economiile europene, şefii de stat s-au gândit că aceasta este calea potrivită, care este permisă în cadrul directivelor existente.
Sunt conştient de problemele pe care statele membre le-au ridicat cu privire la licitaţiile restrânse, dar noi revizuim periodic directivele în domeniul achiziţiilor publice şi mă voi asigura că observaţiile doamnei McGuinness vor fi integrate în sistem.
Subiect: Relaţiile comerciale dintre UE şi Israel
În lumina acţiunilor militare continue din fâşia Gaza, a recurgerii excesive şi disproporţionate la forţă de către Israel şi în lumina miilor de victime civile şi a asasinării cetăţenilor palestinieni nevinovaţi, în ce mod are de gând Comisia să-şi revizuiască relaţiile comerciale cu Israelul?
vicepreşedintele Comisiei. -Comisia a condamnat foarte hotărât violenţele din Gaza.
Criza dovedeşte încă o dată că nu există o soluţie militară pentru conflictul israelo-palestinian.
Numai negocierile cu angajamentul deplin al părţilor pot genera o soluţie durabilă.
Comisia salută recenta încetare a ostilităţilor din Gaza.
Este esenţial ca toate părţile să facă din actuala încetare a focului o stare permanentă prin punerea în aplicare a Rezoluţiei 1860 a Consiliului de Securitate al ONU.
O serie de aspecte trebuie să fie abordate fără întârziere, în special redeschiderea tuturor intrărilor şi ieşirilor din Gaza, oprirea susţinută a atacurilor cu rachete împotriva Israelului şi un mijloc eficient de a preveni contrabanda cu arme către Gaza.
Acum că se pare că ostilităţile au încetat, va fi important să reluăm cât mai repede discuţiile care vizează un proces global de pace.
UE a solicitat partenerilor săi ajutorul pentru a continua procesul de pace.
Prioritatea imediată a Comisiei este de a reduce suferinţele umanitare ale populaţiei din Gaza.
Relaţiile comerciale dintre UE şi Israel vor continua.
Izolarea, sancţiunile sau orice altă formă de boicotare ar afecta negativ discuţiile şi negocierile care au drept scop găsirea unei soluţii durabile la conflict.
În plus, în timp ce sunt direcţionate asupra intereselor israeliene, acestea se vor dovedi a fi dăunătoare pentru Teritoriul Palestinian Ocupat, care depinde din punct de vedere economic de Israel, în calitate de destinaţie principală pentru exporturile sale şi pentru ocuparea forţei sale de muncă.
- Aş dori să îi mulţumesc domnului comisar pentru răspunsul său şi să salut faptul că a reiterat condamnarea acţiunilor Israelului pe care a făcut-o Comisia.
Însă, domnule comisar, toate acordurile noastre comerciale conţin o clauză legată de drepturile omului.
La fel ca mulţi dintre alegătorii mei, eu nu înţeleg cum, în ciuda faptului că o ţară recunoaşte că recurge la acţiuni militare disproporţionate împotriva unei populaţii civile - îşi ia în mod deliberat drept ţinte şcoli, sediile organizaţiilor internaţionale paşnice şi neutre - tot nu credem că şi-a încălcat clauzele legate de drepturile omului.
Când va avea loc o încălcare a drepturilor omului dacă nu în aceste circumstanţe?
vicepreşedintele Comisiei. -Trebuie să spun că întreaga noastră politică legată de această etapă a conflictului din Israel/Palestina constă în accentul pe care îl pune Comisia pe ajutorul umanitar şi ajutorarea populaţiei din Gaza, iar toate celelalte întrebări vor fi examinate mai târziu.
Politica noastră comercială nu se va schimba, iar evoluţiile ulterioare depind de circumstanţe.
Bineînţeles, ştiu că vi se pot furniza informaţii detaliate referitor la anchetele care au fost lansate cu privire la posibila încălcare a drepturilor omului şi la infracţiunile comise pe parcursul acestui conflict.
Comisia urmăreşte îndeaproape aceste anchete şi, la finalizarea acestora, va lua o decizie, va urmări în continuare evoluţiile şi va lua hotărârile următoare.
Numeroase persoane au solicitat întrebări suplimentare legate de această întrebare.În temeiul Regulamentului nostru, pot accepta doar două şi, prin urmare, voi avea în vedere cine şi când le-a adresat, precum şi echilibrul politic.
Astfel, voi accepta întrebările suplimentare din partea dlui Allister şi a dlui Rack.
Domnule comisar, aş dori să salut încurajarea privind continuarea relaţiilor comerciale, aş dori să vă încurajez să nu fiţi intimidat de uriaşa propagandă anti-israeliană şi aş dori să solicit Comisiei să aibă în vedere că, ţinând cont de faptul că Israelul este una dintre puţinele democraţii din regiune, este important să nu fie ostracizat sau alienat, ceea ce nu ar promova deloc pacea.
De asemenea, astfel de acţiuni nu ar corespunde cu toleranţa de care UE a dat dovadă faţă de numeroasele regimuri despotice din întreaga lume.
(DE) Salut faptul că Uniunea Europeană îşi ia angajamentul umanitar de a-i ajuta pe cei care suferă în fâşia Gaza.
De asemenea, salut faptul că am condamnat ceea ce reprezintă probabil o reacţie disproporţionată din partea Israelului şi am indicat în mod corect că nu acesta este modul de garantare a păcii deoarece, dimpotrivă, pune pacea în pericol.
Cu toate acestea, ar trebui să găsim timp să explicăm, în numele Uniunii Europene, că oamenii din interiorul fâşiei Gaza au comis acte violente ilegale care au un impact direct şi fatal asupra locuitorilor din Israel.
Aş fi încântat dacă Uniunea Europeană ar putea oferi un răspuns echilibrat în această privinţă.
vicepreşedintele Comisiei. -Vă pot asigura de faptul că întotdeauna Comisia încearcă să fie echilibrată.
Având în vedere că şi colegii mei, comisarii Michel şi Ferrero-Waldner, au condamnat atacurile asupra Israelului, ei au condamnat ambele tabere pentru că au recurs la instrumente violente şi la violenţă.
Încercăm să adoptăm o poziţie echilibrată şi să examinăm toate aspectele acestui conflict foarte complex.
Subiect: Programul de siguranţă a internetului
Decizia nr. 1351/2008/CE a Parlamentului European şi a Consiliului din 16 decembrie 2008 a stabilit unui program comunitar multianual privind protecţia copiilor care utilizează internetul şi alte tehnologii de comunicare.
În conformitate cu această decizie, Comisia are obligaţia să întocmească programe anuale de lucru ca parte a Programului pentru un internet mai sigur, care este conceput să promoveze o utilizare mai sigură a internetului şi a noilor tehnologii de comunicare.
Având în vedere ameninţările pe care le presupune accesul nelimitat la aceste tehnologii şi informaţii, trebuie acordată o atenţie deosebită copiilor şi tinerilor.
Programul, care se va desfăşura între 1 ianuarie 2009 şi 31 decembrie 2013, are un buget de 55 milioane EUR.
Comisia va oferi detalii precise cu privire la planul de acţiune şi la costurile de punere în aplicare a Programului pentru un internet mai sigur din următorii ani?
Cine este eligibil să candideze pentru a participa la program?
Cum şi pentru ce activităţi vor fi cheltuite fondurile Programului pentru un internet mai sigur?
vicepreşedintele Comisiei. -Programul pentru un internet mai sigur, predecesorul programului care este acum în curs de lansare, a fost considerat un adevărat succes.
Comisia este convinsă că şi următorul program va fi un succes.
Programul pentru un internet mai sigur este o iniţiativă pan-europeană unică prin care UE doreşte să combată conţinutul ilegal şi comportamentele dăunătoare din mediul on-line şi să sporească gradul de conştientizare cu privire la siguranţa copiilor în mediul on-line, în rândul publicului european.
Acesta facilitează acţiunile şi iniţiativele naţionale în mod coordonat.
Aşa cum a subliniat onorabilul membru, noul Program pentru un internet mai sigur, care se va desfăşura timp de cinci ani, din 2009 până în 2013, are un buget total de 55 de milioane EUR şi va fi pus în aplicare prin programe anuale de lucru.
Programul de lucru pentru anul 2009 este în prezent supus consultării dintre serviciile Comisiei.
Apoi, Comisia va încerca să obţină opinia favorabilă a Comitetului de gestionare a programului.
În continuare, acest document va fi încărcat în registrul de comitologie pentru a-i permite Parlamentului European să-şi exercite dreptul de control în interval de 30 de zile, care ar trebui să aibă loc între sfârşitul lui martie şi începutul lui aprilie.
Programul de lucru defineşte criteriile de conţinut şi bugetul orientativ pentru cererile de propuneri care vor fi lansate în 2009.
Cererile de propuneri vor fi deschise tuturor persoanelor juridice stabilite în statele membre.
De asemenea, vor fi deschise persoanelor juridice stabilite în statele membre AELS care sunt părţi contractante la acordul SEE - Norvegia, Islanda şi Liechtenstein.
În plus, sunt deschise tuturor persoanelor juridice stabilite în alte ţări cu condiţia semnării unui acord bilateral.
Programul de lucru pentru 2009 este primul din cele cinci, deci va constitui baza pentru activităţile care se vor desfăşura pe întreaga durată a programului.
Potrivit proiectului actual, priorităţile sale sunt de a responsabiliza şi proteja copiii, prin introducerea de noi acţiuni şi prin continuarea acţiunilor începute în cadrul programului anterior "Safer Internet Plus”, prin asigurarea de activităţi de sensibilizare, prin linii telefonice de asistenţă şi linii de urgenţă din statele membre, prin consolidarea coordonării la nivel european, precum şi prin asigurarea optimizării raportului costuri-rezultate, obţinând un impact maxim cu resursele financiare disponibile, şi anume 11 milioane de euro pe an.
(PL) Doamnă preşedintă, domnule comisar, salut cu căldură această iniţiativă importantă.
Aş dori să adresez o singură întrebare.
Programul se referă la noţiunea creării unor puncte speciale de contact în fiecare ţară, care vor ajuta la coordonarea programului.
Domnul comisar are informaţii suplimentare în această privinţă şi care sunt planurile exacte?
vicepreşedintele Comisiei. -Din păcate, nu deţin informaţii detaliate cu privire la punctele de contact, dar ştiu în general că aceste lucruri sunt stabilite în statele membre şi depind foarte mult de structura guvernului şi de structurile de conducere.
Ştiu unde se va amplasa acest punct de contact în ţara mea, dar în acest moment nu am o listă cu locaţiile punctelor de contact din celelalte ţări.
Bineînţeles, vă pot oferi detaliile necesare dacă sunteţi interesat.
(DE) Pericolele pe care le presupune internetul se schimbă în mod constant şi am văzut că internetul a trecut de la versiunea 1.0 la versiunea 2.0, dacă ne putem exprima astfel.
Pe scurt, acest lucru înseamnă că totul a devenit mult mai interactiv.
Au fost cazuri în care tinerii au fost impulsionaţi să se sinucidă de către platformele web şi comunităţile web de acest tip.
Acum întrebarea este următoarea: Consideraţi că, în general, aceste evoluţii sunt un lucru pozitiv sau negativ?
Situaţia va deveni mai periculoasă sau mai puţin periculoasă?
Dacă devine mai periculoasă, care sunt planurile Comisiei referitor, în special, la această schimbare din domeniul internetului?
(DE) Problema este cheltuirea corespunzătoare a 55 de milioane EUR.
Vă puteţi imagina să le acordăm sume mici întreprinderilor mici şi mijlocii doar pentru a face programe mai bune, să stabilim clasificări ale programelor pentru tineri, pentru ca aceştia să decidă dacă sunt interesaţi sau nu de program şi, la fel ca şi în cazul filmelor, să publicăm o limită de vârstă care arată dacă conţinutul este recomandabil şi că există o anumită limită de vârstă?
Vă puteţi imagina alocarea fondurilor pentru programe în acelaşi mod ca în cazul programului Eurostars?
vicepreşedintele Comisiei. -Pericolele pe care le implică internetul şi dezvoltarea acestuia constituie un aspect foarte important.
Ştim cu toţii ce noutate este internetul în lumea noastră şi cât de exponenţial s-a dezvoltat în ultimii câţiva ani.
Astfel, atât aspectele pozitive, cât şi cele negative sunt foarte noi pentru societate şi pentru structurile de conducere.
Bineînţeles, structurile de conducere, inclusiv instituţiile europene, trebuie să evalueze în mod corespunzător toate ameninţările posibile şi sunt convins că acestea fac acest lucru.
Programul pentru un internet mai sigur constituie unul dintre răspunsurile la ameninţările care au fost deja identificate.
O altă ameninţare care a fost deja identificată este reprezentată de atacurile informatice şi de diferite încercări de atacuri şi blocaje prin internet.
Există mulţi infractori care utilizează internetul, iar agenţiile de aplicare a legii sunt implicate în mod activ în abordarea acestor posibile ameninţări.
Astfel, consider că una dintre priorităţile principale ale guvernelor - şi ale instituţiilor europene - este de a reacţiona în mod adecvat; în acest sens, "adecvat” înseamnă că nu ar trebui să restricţionăm avantajele enorme pe care internetul le oferă tuturor utilizatorilor.
Cu toate acestea, în timp ce toate aspectele diferite legate de ameninţările şi posibilităţile oferite de dezvoltare - şi reacţiile adecvate faţă de acestea - constituie mai mult o problemă pentru specialiştii în domeniu, ele sunt şi în interesul tuturor utilizatorilor de internet.
Pot să vă asigur că, în prezent, Comisia şi serviciile sale relevante monitorizează intens situaţia.
În privinţa participării la program, Comisia a stabilit că poate exista o mare varietate de posibili candidaţi, inclusiv întreprinderi mici şi mijlocii, şi că aceste întreprinderi sunt în special furnizori ai acestor tipuri de servicii.
De aceea, cred că şi aceste întreprinderi vor avea de câştigat.
Dacă am înţeles bine întrebarea legată de posibilitatea ca generaţiile mai tinere să participe la program, nu vă pot oferi acum un răspuns concret, dar Comisia este foarte deschisă în privinţa implicării unui număr cât mai mare de participanţi în program.
Cu toate acestea, astăzi nu vă pot oferi un răspuns concret legat de participarea tinerilor.
Subiect: Consilierul special Richard Boomer şi platoul Heysel
De la 1 aprilie 2006, Richard Boomer, un întreprinzător belgian în domeniul imobiliar, lucrează în calitate de consilier special al comisarului Kallas în probleme imobiliare.
Contractul său a fost prelungit.
Ce l-a determinat pe comisar să-i prelungească contractul?
Ce decizii ale comisarului au fost influenţate de dl Boomer?
La care reuniuni interne ale Comisiei a participat dl Boomer de la prelungirea contractului?
Se pare că acum un alt întreprinzător belgian în domeniul imobiliar încearcă să exercite presiune pentru ca anumite birouri ale Comisiei să fie situate pe platoul Heysel din Bruxelles.
Comisia se va pronunţa cu privire la acest platou?
Care este calendarul pentru luarea deciziilor?
Când se vor anunţa rezultatele concursului pentru arhitecţi pentru Rue de la Loi?
vicepreşedintele Comisiei. -Cunosc foarte bine această întrebare, la care am răspuns deja în repetate rânduri.
În primul rând, trebuie să spun că dl Richard Boomer nu este un investitor imobiliar, aşa cum se afirmă în întrebare.
Toate informaţiile despre acesta sunt disponibile pe site-ul web.
A fost consilierul meu special de la 1 aprilie 2006 şi mandatul său a fost reînnoit în 2008 pentru perioada 1 aprilie 2008 - 31 martie 2009.
Atribuţiile sale în calitate de consilier special sunt următoarele: consilierea vicepreşedintelui însărcinat cu administraţia, auditul şi prevenirea fraudei în ceea ce priveşte politica imobiliară; ameliorarea relaţiilor cu autorităţile competente din Bruxelles şi Luxemburg; optimizarea eficienţei investiţiilor care vor fi efectuate de Comisie.
Trebuie să spun că ne-a oferit expertiză valoroasă, cunoscând starea de fapt din domeniul imobiliar din Bruxelles sau Belgia, deşi nu atât de bine pe cea din Luxemburg.
Consultanţa sa a fost utilă şi trebuie să precizez că şi liniile directoare în domeniul politicii imobiliare în cadrul Comisiei sunt foarte clare.
Definiţia sa legată de politica imobiliară se încadrează în competenţa Direcţiei Generale Personal şi administraţie, sub autoritatea vicepreşedintelui însărcinat cu administraţia.
Această politică este pusă în aplicare de Oficiul pentru Infrastructură şi Logistică Bruxelles (pentru Bruxelles) şi de Oficiul pentru Infrastructură şi Logistică Luxemburg (pentru Luxemburg).
În calitatea sa de consilier special, dl Boomer, precum toţi consilierii speciali de la Comisie, oferă consultanţă cu privire la politica şi perspectivele unei baze pe termen lung în domeniile prevăzute de mandatul său.
Nu joacă niciun rol în procesul decizional sau în procedurile de gestionare de la baza acestuia, precum, de exemplu, achiziţionarea de clădiri sau suspendarea unui contract de închiriere pe termen lung.
În ceea ce priveşte cea de-a treia întrebare, legată de un întreprinzător belgian necunoscut în domeniul imobiliar, Comisia nu are cunoştinţă de presiunile sugerate de onorabilul membru.
Cu privire la ultima întrebare - cea mai importantă - îmi face plăcere să informez onorabilul membru că, într-o comunicare privind politica sa imobiliară de la 5 septembrie, Comisia Europeană şi-a anunţat public hotărârea de a păstra o prezenţă simbolică puternică în centrul zonei europene, dezvoltând în paralel până la trei locaţii suplimentare în afara acestei zone.
Această politică facilitează asigurarea celei mai bune valori adăugate pentru utilizarea banilor publici şi reduce presiunile legate de nivelul ridicat al preţurilor în cadrul zonei europene.
În conformitate cu această politică, în iunie 2008 Comisia a publicat o cerere de informaţii adresată pieţei pentru a cunoaşte mai bine posibilităţile existente de dezvoltare a unei locaţii în afara zonei europene începând cu anul 2014.
Cererea a fost făcută cu o transparenţă totală, prin publicarea în Jurnalul Oficial.
Comisia a primit nouă oferte şi în prezent efectuează examinarea tehnică a acestora.
Comisia doreşte să asigure onorabilii membri că alegerea locaţiei, care se va face în 2009, se va baza pe examinarea atentă a avantajelor fiecărei oferte, în urma unor proceduri clare, urmărind interesele Comisiei Europene şi ţinând cont de banii contribuabililor.
Până la luarea acestei decizii, Comisia nu se va pronunţa asupra niciuneia dintre ofertele care au fost examinate.
Privind întrebarea legată de data anunţării rezultatelor pentru concursul arhitecţilor pentru Rue de la Loi, Comisia poate menţiona numai că această întrebare nu este de competenţa Comisiei Europene, ci trebuie adresată primăriei regiunii capitalei Bruxelles, care a lansat acest concurs în domeniul planificării urbanistice.
Potrivit informaţiilor disponibile Comisiei Europene, rezultatul final se aşteaptă în primăvara lui 2009.
Regret faptul că răspunsul a fost atât de lung, dar detaliile erau esenţiale.
(DE) Domnule comisar, îmi face întotdeauna o mare plăcere să vă ascult şi să discut cu dvs. despre diferite aspecte.
Am obţinut o diagramă care arată parcursul profesional al consilierului dvs. special.
Aş dori să vă întreb cum vă asiguraţi că nu apar conflicte de interes.
Una dintre persoanele care joacă un rol în noile oferte ale dvs. apare în această diagramă.
Este o persoană care a avut o relaţie profesională îndelungată cu consilierul dvs. special.
Cum vă asiguraţi că nu apar conflicte de interese?
vicepreşedintele Comisiei. -Aşa cum am spus, probabil cunoaşte mulţi oameni.
Sunt absolut convins că nu există niciun conflict de interese.
El nu şi-a exprimat nicio sugestie cu privire la viitoarele noastre decizii politice.
Sunt absolut sigur că veţi auzi când se va lua această decizie.
Au fost sugerate nouă locaţii, dar nu ştiu unde se află acestea.
Am citit în ziar despre unele sugestii.
Puteţi verifica după aceea şi astfel, veţi înţelege mai bine de ce s-a luat o anumită decizie.
Până acum nu este nimic clar, deci sunt foarte interesat să văd toate aceste propuneri.
Consilierul meu a examinat această problemă din toate unghiurile şi sunt absolut sigur că nu există niciun conflict de interese şi, mai ales, că nu joacă niciun rol în acest proces decizional.
(DE) Aş dori să mai adresez o întrebare.
Înţelegem că în prezent se caută locaţii în afara zonei europene.
Cu toate acestea, consider că se utilizează venituri fiscale europene şi că Parlamentul European ar trebui să fie implicat într-un proces transparent.
Întrebarea mea este următoarea.
Aşa cum aţi spus, domnule comisar, nouă entităţi şi-au exprimat deja interesul în această cerere de informaţii şi în prezent sunt în curs de evaluare.
Cu toate acestea, au fost introduse modificări specifice de utilizare într-o locaţie, platoul Heysel.
Cum se potrivesc informaţiile pe care tocmai ni le-aţi oferit cu ceea ce se pregăteşte deja la această locaţie?
Am dori nişte informaţii mai specifice, mai ales referitoare la data la care vom fi informaţi despre stadiul global şi referitoare la procedură.
vicepreşedintele Comisiei. -Veţi fi informaţi în mod detaliat despre procedura completă şi aceasta poate fi examinată.
Va fi o decizie foarte clară şi transparentă.
Motivul pentru care căutăm aşa-numitele "locaţii suplimentare” în afara cartierului european este tocmai pentru că dorim o utilizare mai eficientă a banilor.
Dacă toate serviciile noastre se concentrează în Cartierul european, acest lucru le oferă investitorilor imobiliari ocazia de a cere preţuri foarte ridicate, ceea ce am observat deja în repetate rânduri.
Astfel, a devenit o necesitate să avem alte locaţii, mai ales pentru a reduce costurile.
Aceasta este ideea principală.
Deja avem unele clădiri şi locaţii în afara Cartierului european.
Avem clădiri în Beaulieu, pe Rue de Genève, precum şi în alte locuri.
Suntem interesaţi să căutăm.
Am solicitat să se propună 70 000m2 şi apoi vom examina toate posibilităţile.
Aţi menţionat Heysel.
Am citit despre acest lucru în ziare.
Nu ştiu nimic despre Heysel.
Dar de când am citit în ziare, am fost abordat de câţiva politicieni belgieni care mi-au înfăţişat aspectele pozitive şi negative ale locaţiei, dar aceasta nu a fost considerată niciodată drept o opţiune preferată.
Nu s-a hotărât nimic.
Este un întreg proces.
Locaţia clădirilor este un subiect de mare interes pentru politicienii belgieni şi de la Bruxelles, iar regiunea Bruxelles este, de asemenea, interesată să avem o locaţie în afara Cartierului european, deci vom lua această decizie.Avem o comisie de evaluare care în prezent examinează propunerea şi după aceea se va înfăţişa înaintea consiliului OIB şi mai târziu înaintea Comisiei.
Va fi un proces transparent.
Totuşi, sugerez să nu ne implicăm în dezbaterile şi interesele interne ale Belgiei.
Subiect: Falsificarea bancnotelor şi monedelor euro
Comisia ar putea furniza informaţii cu privire la situaţia actuală legată de falsificarea bancnotelor şi monedelor euro, precum şi o analiză a măsurilor luate de UE în vederea combaterii fraudei prin falsificare?
vicepreşedintele Comisiei. -Comunitatea Europeană a elaborat o serie de acţiuni pentru a proteja moneda euro împotriva falsificării, dar pentru a răspunde întrebării dvs. legate de situaţia luptei împotriva falsificării, vă pot spune următoarele:
În 2008, potrivit unor cifre publicate de Banca Centrală Europeană, au fost scoase din circulaţie un număr de 666 000 de bancnote euro false - deci puţin peste 600 000 comparativ cu cele 20 de miliarde de bancnote euro autentice: această cifră nu este prea alarmantă.
La nivel istoric, bancnota de 50 de euro a fost cea mai falsificată, dar în a doua jumătate a lui 2008 - pentru prima dată - cea mai falsificată bancnotă a fost cea de 20 de euro.
În ceea ce priveşte monedele euro, în 2008 a fost scos din circulaţie un număr de 100 095 de monede false, ceea ce reprezintă o scădere cu 7% comparativ cu 2007, iar moneda de doi euro a fost întotdeauna cea mai falsificată.
Deci acest proces este monitorizat îndeaproape.
Rolurile sunt împărţite.
Banca Centrală Europeană este responsabilă cu coordonarea combaterii falsificării bancnotelor euro.
Comisia, în special serviciul OLAF, se ocupă de falsificarea monedelor.
Adevărata aplicare a legii are loc la nivelul statelor membre, dar coordonarea este efectuată de Banca Centrală Europeană.
Avem un Centru tehnic şi ştiinţific, care efectuează analiza şi clasificarea monedelor proaspăt contrafăcute.
Este important să menţionăm că Europolul joacă un rol esenţial în combaterea falsificării banilor.
Astfel, aceasta este situaţia legată de falsificarea bancnotelor şi monedelor euro.
Domnule comisar, în timp ce aţi putea indica în răspunsul dvs. că aceasta este o problemă minoră în contextul global al lucrurilor, cu toate acestea primesc destul de multe plângeri din partea întreprinderilor mici, potrivit cărora situaţia devine din ce în ce mai dificilă pentru ele şi se confruntă cu tot mai multe probleme.
Pentru a aborda problema falsificării, consider că este extrem de important să beneficiem de o cooperare maximă între poliţie, Banca Centrală Europeană, la care aţi făcut deja referire, şi Comisia Europeană.
Aţi putea să-mi prezentaţi situaţia actuală cu privire la acest nivel de cooperare şi să-mi spuneţi dacă apreciaţi că acest nivel de cooperare este suficient de bun şi de puternic?
vicepreşedintele Comisiei. -Sunt direct responsabil cu OLAF, iar OLAF este responsabil, aşa cum am menţionat, de monedele false.
Nu am fost informat că nu ar exista o bună cooperare între statele membre şi instituţiile europene, inclusiv Europol, unde am fost şi unde am văzut tehnologia detectării bancnotelor şi monedelor false.
Astfel, consider că situaţia este mai mult sau mai puţin satisfăcătoare, comparativ cu alte câteva domenii în care cooperarea nu este atât de bună.
Însă în domeniul falsificării, Comisia nu a fost informată că există o problemă legată de cooperarea dintre Europol şi agenţiile naţionale de aplicare a legii.
Dimpotrivă, Europol are acolo specialişti de la agenţiile naţionale de aplicare a legii şi aceştia colaborează împreună pentru a combate falsificarea banilor.
(EL) Doamnă preşedintă, domnule comisar, odată cu aniversarea a zece ani a monedei euro în această perioadă de criză economică globală, aş dori să întreb Comisia dacă are de gând să solicite Băncii Centrale Europene să aprobe bancnotele de un euro şi de doi euro deoarece acestea sunt principalele monede falsificate, cazul cel mai recent fiind cel al lirei turceşti care, aşa cum ştiţi, seamănă cu moneda de doi euro şi astfel, continuă să fie falsificată.
Aş dori să îi mulţumesc comisarului pentru răspunsurile sale şi să îl întreb dacă, în cazul în care ar exista trei falsificatori de bani - "A” care acţionează în Germania, "B” care acţionează în Irlanda şi "C” care acţionează în Slovacia - fiecare ar primi aceeaşi pedeapsă dacă ar fi prinşi falsificând bani?
Să reformulez - există vreun stimulent pentru ca falsificatorii de bani să îşi desfăşoare activitatea într-un anumit stat şi nu în altul deoarece pedepsele de acolo sunt mai puţin severe?
În Statele Unite, falsificarea de bani este o infracţiune gravă.
Adoptăm aceeaşi atitudine în Uniunea Europeană?
vicepreşedintele Comisiei. -În primul rând, cunosc foarte bine problema lirei turceşti.Nu este o întrebare pentru Banca Centrală Europeană, ci chiar eu, în timpul unei vizite în Turcia, am abordat această problemă împreună cu membrii guvernului turc, care au promis să retragă treptat această monedă şi să o modifice pentru a nu mai semăna atât de mult cu monedele europene.
Cel puţin s-a promis acest lucru.
Se întâmpla acum doi ani şi această problemă nu a mai fost ridicată, deci probabil procesul este în curs.
În privinţa cooperării, la începutul lui 2009, s-a organizat o operaţiune amplă împotriva falsificatorilor împreună cu autorităţile italiene, deci cooperarea funcţionează.
În ceea ce priveşte sentinţele instanţelor, aceasta este o problemă a sistemului judecătoresc naţional şi este mai degrabă o întrebare pentru colegul meu, dl Barrot, dar nu am auzit niciodată ca Uniunea Europeană să lanseze o iniţiativă pentru a armoniza aceste pedepse.
Cu toate acestea, ştiu din ţara pe care o cunosc cel mai bine, precum şi din alte ţări, că falsificarea de bani constituie peste tot o infracţiune gravă.
Bineînţeles, aşa cum am spus, există o cooperare extinsă între agenţiile de aplicare a legii în privinţa luptei împotriva persoanelor implicate în astfel de activităţi dar, din câte ştiu, nu există o iniţiativă de a armoniza această legislaţie în întreaga Europă.
Subiect: Utilizarea eficientă a bugetului UE
Odată cu intrarea în vigoare a bugetului UE pentru 2009, cum va continua Comisia să se asigure că banii contribuabililor din UE sunt utilizaţi cu o eficienţă maximă, iar risipa este minimă?
vicepreşedintele Comisiei. -Fără îndoială, aş putea vorbi cel puţin o oră despre aceste probleme.
Acţiunile în acest domeniu se reflectă în procesul continuu de descărcare de gestiune şi în numeroasele comunicări ale Comisiei, în numeroasele rezoluţii privind descărcarea de gestiune şi în numeroasele discursuri din cadrul Comisiei pentru control bugetar.
Aşadar, mai întâi vă pot asigura că ne ocupăm foarte serios de aceste aspecte şi că situaţia se ameliorează.
Sistemul este următorul.
Autoritatea bugetară, care este Parlamentul, autorizează Comisia să utilizeze banii, iar aceşti bani pot fi folosiţi pentru a pune în aplicare politicile comunitare.
Există un program special de cheltuieli, care are propriul temei juridic.
Parlamentul, de asemenea, concepe acest temei juridic, astfel încât regulile sunt stabilite de autoritatea bugetară în privinţa bugetului.
Apoi urmează execuţia, care cuprinde diferite niveluri.
Bineînţeles, unul dintre acestea este Comisia, care este principalul actor responsabil cu execuţia bugetului.
Activităţile noastre de îmbunătăţire a guvernării financiare se reflectă în rapoartele noastre anuale de activitate, iar Curtea de Conturi a apreciat că acestea se ameliorează tot mai mult şi că reflectă mai adecvat situaţia.
Aceasta este partea internă.
O altă parte este legată de sistemele de control şi audit, care au fost, de asemenea, consolidate în ultimii ani, de exemplu în politicile interne în domeniul cercetării, unde am crescut numărul de angajaţi responsabili cu controlul şi auditul.
În această parte este important, de asemenea, să existe o gestionare comună.
Depinde foarte mult şi de contribuţia şi de eforturile statelor membre de a-şi reduce erorile şi de a evita utilizarea necorespunzătoare a banilor.
Şi în acest domeniu se înregistrează progrese.
A fost introdus un instrument complet nou - aşa-numitul rezumat anual al tuturor rapoartelor agenţiilor de plată.
Acestea au fost analizate atent pentru prima oară anul trecut şi acum se efectuează din nou acest lucru.
Astfel, situaţia se ameliorează.
Raportul Curţii de Conturi, care a fost, de asemenea, modificat în mare măsură de la începutul perioadei noastre, determină acum schimbările.
Această determinare a schimbărilor arată, de asemenea, faptul că lucrurile s-au ameliorat.
Astfel, banii europeni sunt gestionaţi destul de rigid - chiar prea rigid în anumite domenii.
Putem arăta ceea ce s-a făcut.
Dar putem, de asemenea, să spunem că lucrurile sunt departe de a fi perfecte.
Acesta este un mecanism uriaş care trebuie să funcţioneze în mod omogen.
Potrivit estimărilor Curţii de Conturi, în majoritatea domeniilor, 98% dintre toate tranzacţiile se desfăşoară fără erori.
În cadrul fondurilor structurale este vorba de aproximativ 90%, deci marea majoritate a tranzacţiilor nu conţin erori şi toate erorile vor fi corectate.
Numărul deciziilor de corectare a erorilor legate de fondurile structurale a crescut foarte mult în această perioadă.
Bineînţeles, vă pot oferi foarte multe cifre dacă este necesar.
Acestea sunt câteva date orientative, dar în mod clar, nu acoperă întreg răspunsul la întrebarea simplă: "Cum gestionaţi bugetul european?”
Domnul comisar este conştient de faptul că, potrivit afirmaţiei Curţii de Conturi, au existat erori inacceptabile cu privire la cheltuieli în cinci din cele şapte domenii politice acoperite de bugetul de 140 de miliarde EUR?
Este adevărat, lucrurile s-au îmbunătăţit: auditorii au estimat că cel puţin 12% din Fondul de coeziune nu ar fi trebuit plătit anul trecut şi a fost redus la 11% anul acesta - aceasta este o îmbunătăţire.
Însă 11% reprezintă 462 de milioane EUR.
Domnul comisar consideră că acest lucru este acceptabil?
În alte domenii politice - agricultură, mediu, ajutor extern, dezvoltare şi extindere, cercetare, energie şi transport, educaţie şi cetăţenie - rata erorilor (folosesc termenul de "eroare”) a fost între 2% şi 5%, iar auditorii au observat că a existat o rată "disproporţionat” (acesta este cuvântul lor) de mare a erorilor pentru dezvoltarea rurală, care acum reprezintă 20% din cheltuielile agricole şi este în creştere.
Acesta este un dezastru, domnule comisar!
Ne putem aştepta ca această situaţie să se îmbunătăţească?
vicepreşedintele Comisiei. -Bineînţeles că trebuie să se îmbunătăţească, dar trebuie să înţelegeţi că se produc şi erori.
De exemplu, procentul de 12% pentru anul trecut se bazează pe eşantioane luate de Curtea de Conturi, utilizând o metodologie absolut corectă.
Aceste eşantioane se ridică la 63 de milioane EUR.
Toate aceste eşantioane au fost corectate, recuperate şi au fost furnizate documentele necesare.
Prin urmare, problema procentului de 12% din 2006 este soluţionată.
Erorile nu sunt o risipă de bani: erorile sunt erori care trebuie corectate.
Toate cifrele sunt disponibile din partea Comisiei pentru control bugetar, pentru acţiunile în scopul recuperării banilor plătiţi în mod necorespunzător.
De exemplu, anul acesta, Fondul de Dezvoltare Regională a decis recuperarea a aproximativ 2,3 miliarde EUR de la statele membre - cu condiţia să nu existe alte corectări, dar acesta este un proces în privinţa căruia am fost mult mai stricţi anul trecut decât înainte; cu toate acestea, trebuie să înţelegeţi că se produc şi erori.
Între timp, Curtea de Conturi a înaintat această descărcare de gestiune, acest raport.
Pe baza acestui raport, au înaintat cele două cazuri către OLAF pentru o anchetă suplimentară - un caz a fost închis şi altul este în curs de investigare.
Acestea sunt cazurile posibile de fraudă.
Trebuie să spun că această situaţie nu este atât de rea, deşi trebuie să ne asigurăm, desigur, că banii sunt utilizaţi în mod corespunzător în orice domeniu.
Domnule comisar, ca urmare a crizei financiare, în semn de solidaritate, salariile miniştrilor, parlamentarilor, membrilor Parlamentului European şi ale altor demnitari au fost reduse cu 10%, 15% sau 20% în unele ţări ale UE.
Susţineţi această idee?
Ştiu că este complicată punerea în aplicare a acestei măsuri, dar măcar teoretic, aţi pune în aplicare o astfel de idee în cadrul Comisiei Europene?
Având în vedere că eficienţa energetică este unul din domeniile prioritare pentru redresarea economică a Uniunii şi pentru lupta împotriva schimbărilor climatice, consider necesară înfiinţarea unui Fond european pentru eficienţă energetică şi pentru energie regenerabilă care să mobilizeze fondurile publice şi private pentru implementarea proiectelor specifice pe teritoriul Uniunii Europene.
Acesta ar fi un model de eficienţă al utilizării banului public european.
Doresc să întreb Comisia care este punctul de vedere.
vicepreşedintele Comisiei. -Nu cunosc poziţia Parlamentului cu privire la salarii.
Această chestiune este legată de deschiderea Statutului funcţionarilor, care este o problemă foarte complicată.
La început, Comisia a hotărât să nu deschidă Statutul funcţionarilor, ci să determine acest mecanism să funcţioneze bine.
Până acum, având în vedere complexitatea deschiderii Statutului funcţionarilor, nimeni nu a sugerat redeschiderea acestuia.
Bineînţeles, dacă propunem acest lucru, trebuie să negociem cu partenerii noştri sociali, sindicatele.
Bineînţeles, putem negocia cu acestea sau le putem adresa aceste întrebări, însă există puţine şanse de deschidere a Statutului funcţionarilor înainte de terminarea mandatelor Parlamentului şi Comisiei.
În ceea ce priveşte fondurile, nu am înţeles întrebarea.
Sugeraţi fuzionarea tuturor fondurilor?
Puteţi repeta întrebarea?
Propun crearea unui Fond european destinat eficienţei energetice, însă pentru proiecte puse în aplicare în cadrul Uniunii Europene.
Cred că ar fi foarte util pentru dezvoltarea economică durabilă a Uniunii Europene.
vicepreşedintele Comisiei. -Aceasta este o problemă foarte amplă.
Pot transmite întrebarea colegilor.
Noi, împreună cu Parlamentul, întrebăm statele membre dacă aceşti bani - aceste 5 miliarde EUR - pot fi puşi la dispoziţie doar pentru eficienţa energetică.
Până acum, aceasta a fost o dezbatere foarte aprinsă în Consiliu.
Există unele posibilităţi de a sprijini eficienţa energetică prin fondurile de coeziune.
Însă instituirea unui fond nou va da naştere, probabil, la numeroase dezbateri foarte lungi.
Nu ştiu cât de bună este această idee deoarece energia încă nu intră sub incidenţa competenţelor Comunităţii - este o problemă strict naţională.
Văzând ce se întâmplă cu aceste 5 miliarde EUR, nu sunt foarte entuziasmat de cooperarea dintre statele membre în privinţa instituirii diferitor instrumente financiare.
Bineînţeles, pot doar să susţin această idee.
Subiect: Acordurile cu ţările din Comunitatea Andină
Având în vedere problemele instituţionale cu care se confruntă în prezent Comunitatea Andină, Comisia consideră că mai este posibil un acord comun cu această comunitate sau crede că acordurile individuale cu unul sau mai mulţi membri CAN ar fi mai realizabile?
vicepreşedintele Comisiei. -Vă mulţumesc pentru această oportunitate de a aborda problema foarte interesantă a politicii noastre externe cu privire la Comunitatea Andină.
Negocierile de la o regiune la alta cu Comunitatea Andină au intrat într-un impas vara trecută din cauza incapacităţii Comunităţii Andine de a cădea de acord asupra poziţiilor comune de negociere în anumite domenii comerciale.
Aceste diferenţe reflectă, într-o anumită măsură, abordările diferite ale diferitelor ţări din regiune cu privire la politicile economice şi comerciale.
În ciuda eforturilor întreprinse de unele ţări din Comunitatea Andină pentru a depăşi acest impas, Comisia a putut observa că nu mai exista un consens cu privire la continuarea negocierilor.
În aceste condiţii şi fără a renunţa la obiectivul pe termen mediu de a realiza o asociere între Comunitatea Andină şi Uniunea Europeană, Comisia a propus Consiliului un nou format dublu de negocieri, care a fost aprobat de Consiliu la 19 ianuarie.
În primul rând, şi cu scopul de a menţine şi consolida relaţiile dintre Uniunea Europeană şi Comunitatea Andină, Comisia propune îmbogăţirea şi actualizarea dialogului politic şi a acordului de cooperare din 2003.
În al doilea rând, Comisia propune negocierea acordului comercial multipartit în afara cadrului Comunităţii Andine cu acele ţări care sunt pregătite şi capabile să se angajeze în negocieri comerciale ambiţioase, cuprinzătoare şi compatibile cu OMC.
Bineînţeles, toate sunt invitate.
Ţinând cont de discrepanţele dintre ţările din Comunitatea Andină în privinţa părţii comerciale a acordurilor de asociere, Comisia consideră că abordarea propusă este cea mai potrivită pentru a ne permite o continuare pragmatică şi constructivă, continuând în acelaşi timp să susţinem Comunitatea Andină şi integrarea andină.
(ES) Domnule preşedinte, sunt de acord cu dvs. când spuneţi că aceasta este metoda cea mai potrivită.
Mi-am petrecut ultimele zile în Republica Bolivia şi am urmărit zilnic evenimentele de acolo.
Întrebarea specifică pe care doresc să v-o adresez este următoarea: când mă aflam acolo, s-a ridicat obiecţia că aceste acorduri ar putea să contravină Acordului de la Cartagena - acordul pe care se bazează Comunitatea Andină - şi că este posibil să fie necesară modificarea acestui acord.
În prezent, Comisia îmi poate spune dacă acordurile pot fi încheiate fără a modifica textul fundamental al Comunităţii Andine?
vicepreşedintele Comisiei. -Consider că această întrebare este destul de dificilă.
Din câte am citit în aceste note, cred că, pe baza acestui acord al Comunităţii Andine, este posibilă continuarea procesului, dar aş fi bucuros să vă dau informaţii mai detaliate prin intermediul serviciilor noastre.
(DE) Parlamentul European a trecut la un alt nivel în privinţa relaţiei cu America Latină deoarece acum există relaţii reciproce între Parlamentul European şi aproape toate parlamentele din America Latină, inclusiv Parlamentul andin, prin intermediul EuroLat.
Această revenire susţinută, pragmatică la relaţii bilaterale este într-adevăr abordarea corectă sau ar trebui să încercăm să stabilim un dialog intensiv cu America Latină în mod global şi să luăm în considerare numai anumite cerinţe specifice în contextul dispoziţiilor speciale?
vicepreşedintele Comisiei. -Da, fără îndoială aceasta este abordarea Comisiei.
Întotdeauna am susţinut acordurile între organizaţiile multilaterale şi suntem mereu conştienţi de pericolele negocierilor bilaterale, care pot duce foarte uşor la confuzii.
Sunt foarte mulţumit că mi s-a solicitat să merg la Barbados să semnez un Acord de liber schimb între Uniunea Europeană şi 14 ţări din regiunea Caraibelor.
Aceasta a fost o realizare foarte mare.
A încurajat şi a intensificat foarte mult comerţul dintre aceste ţări şi a fost salutat ca un pas foarte constructiv.
Aşadar, vom încerca, fără îndoială, să adoptăm o abordare multilaterală.
Subiect: Înlăturarea Organizaţiei Mujahedinii Poporului din Iran de pe lista de terorişti a UE
La 4 decembrie 2008, Tribunalul de Primă Instanţă (TPI) a anulat Decizia Consiliului din 15 iulie 2008 de a menţine Organizaţia Mujahedinii Poporului (MPI) pe lista de terorişti a UE.
Verdictul a evidenţiat că dreptul MPI la apărare şi protecţie judiciară efectivă a fost încălcat de Consiliu, care nici nu a reuşit să dovedească faptul că MPI a fost implicată în activităţi teroriste.
Verdictul a mai subliniat că dosarul trimis de guvernul francez nu s-a bazat pe "dovezi concludente şi credibile” şi că se referea la indivizii suspecţi că sunt membri ai MPI şi nu la MPI propriu-zisă.
Această sentinţă este ultima dintre cele şase hotărâri ale Înaltei Curţi şi ale Curţii de Apel din Marea Britanie, precum şi ale TPI în favoarea MPI, toate subliniind că MPI nu este implicată în acţiuni teroriste şi că nu are de gând să se implice în acţiuni teroriste.
Care este poziţia Comisiei, care ar trebui să protejeze statul de drept în această privinţă?
Ce rol are Comisia în asigurarea unui proces corespunzător şi a unei justiţii naturale pentru orice organizaţie care se află în această poziţie?
vicepreşedintele Comisiei. -Aşa cum ştiţi cu toţii, Uniunea Europeană condamnă terorismul sub toate formele şi crede cu convingere că lupta împotriva terorismului trebuie să respecte drepturile omului pentru a fi eficientă şi credibilă.
Sancţiunile împotriva teroriştilor sunt aplicate în contextul politicii externe şi de securitate comună, iar Comisia are în vedere deciziile luate în unanimitate de statele membre în Consiliu.
Astfel, Comisia cunoaşte foarte bine faptul că, în hotărârea sa din 4 decembrie 2008, Tribunalul de Primă Instanţă a anulat Decizia Consiliului din 15 iulie 2008, prin care Organizaţia Mujahedinii Poporului din Iran (MPI) se număra printre organizaţiile teroriste.
Tribunalul a argumentat că nu a fost respectat dreptul MPI la apărare şi protecţie judiciară efectivă.
În special, motivele pentru care organizaţia se afla pe listă nu au fost comunicate înainte de pronunţarea deciziei.
Astfel, organizaţia nu a avut ocazia să-ţi facă cunoscute opiniile înainte de luarea unei decizii.
În aplicarea acestei hotărâri, Consiliul a adoptat, la 26 ianuarie 2009, o nouă listă de persoane şi entităţi supuse măsurilor restrictive aplicate organizaţiilor teroriste, iar Organizaţia Mujahedinii Poporului din Iran nu se afla pe acea listă.
În această privinţă, este important de menţionat că, într-un apendice din 23 octombrie 2008, Curtea Europeană de Justiţie a confirmat faptul că procedura actuală de întocmire a listei organizaţiilor teroriste, aşa cum este aplicată de Consiliu în cazul sancţiunilor care nu se bazează pe sancţiunile Organizaţiei Naţiunilor Unite, respectă drepturile omului ale persoanelor şi organizaţiilor în cauză.
Aceasta cuprinde o procedură în care ambele părţi sunt audiate, motivele includerii pe listă sunt oferite în prealabil, iar persoana sau entitatea în cauză îşi poate face cunoscute opiniile.
Aş dori să îi mulţumesc domnului comisar.
Într-adevăr, când am depus această întrebare la 17 decembrie 2008, nu puteam şti despre veştile bune care aveau să urmeze cu ocazia Reuniunii miniştrilor de externe de la 26 decembrie.
Doresc să subliniez că eu condamn terorismul sub toate formele lui.
Însă, în acelaşi timp, trebuie să vă întreb dacă este acceptabil ca un Consiliu de Miniştri să refuze în mod consecvent să susţină statul de drept şi dacă poate ignora hotărârile Tribunalului de Primă Instanţă.
În cele din urmă, Comisia a primit vreo reacţie - oficială sau nu - din partea regimului iranian actual de la decizia Miniştrilor europeni de externe din 26 ianuarie 2009?
vicepreşedintele Comisiei. -Aşa cum am spus, a fost decizia Consiliului, iar acum Curtea de Justiţie a arătat care au fost neajunsurile acestei decizii.
Presupun că atât Consiliul, cât şi celelalte instituţii europene vor respecta deciziile Curţii.
Curtea de Justiţie a afirmat că decizia nu îndeplinea cerinţele de fond şi de procedură, iar Consiliul a urmat această decizie.
Acest lucru a fost discutat la Consiliul Afaceri Generale şi Relaţii Externe (CAGRE), iar Consiliul a decis să nu menţină această organizaţie pe noua listă de organizaţii teroriste adoptată la 26 ianuarie 2009.
Însă nu am fost informat de eventuale reacţii din partea guvernului iranian.
Dimpotrivă, colegii afirmă că nu există reacţii din partea guvernului iranian.
Consider că aceste proceduri vor ajuta la abordarea tuturor nuanţelor procesului de întocmire a listelor cu terorişti sau organizaţii teroriste şi va crea posibilitatea de a oferi contraargumente.
Acesta mi se pare un progres.
(DE) Fără îndoială, lista terorii a fost întocmită pe baza unor informaţii care nu sunt întotdeauna de încredere.
În urma înlăturării Organizaţiei Mujahedinii Poporului din Iran (MPI) de pe lista terorii, există planuri de a efectua o revizuire şi o actualizare generală a listei UE a terorii?
membru al Comisiei. -Bineînţeles, această listă este revizuită în permanenţă.
Dacă un stat membru sugerează o altă abordare, pentru înlăturarea unei entităţi de pe listă sau adăugarea uneia, acesta este cu siguranţă un motiv de a revizui această listă.
Astfel, este vorba de un proces dinamic: lista nu este fixă.
Trebuie să existe motive pentru orice abordare nouă, dar aceasta poate fi revizuită dacă apar motive noi.
Subiect: Viitoarele relaţii dintre UE şi Islanda
Islanda este membru AELS, majoritatea relaţiilor economice dintre UE şi Islanda sunt reglementate de acordul SEE, Islanda este membru asociat al acordului Schengen şi are numeroase alte legături comerciale, economice şi sociale cu UE.
Impactul crizei financiare a dat naştere la discuţii cu privire la posibilitatea ca Islanda, chiar dacă rămâne în afara UE, să se alăture zonei euro.
Ce impact ar avea o astfel de acţiune asupra relaţiilor dintre UE şi Islanda, - în special în domeniul cooperării în materie de mediu şi maritime/în domeniul pescuitului? - Comisia Europeană are instituite prevederi pentru a face faţă unei astfel de situaţii?
Este posibil ca acest fapt, dacă va avea loc, să fie urmat de acorduri similare cu alte state din afara UE?
vicepreşedintele Comisiei. -Fără îndoială, acesta este un aspect care a stârnit discuţii extinse pe care nu le-am fi anticipat acum un an.
Nu ne-am fi imaginat să discutăm despre potenţialele schimbări radicale ale relaţiilor dintre UE şi Islanda.
Întrebarea este ce impact ar avea adoptarea monedei euro de către Islanda - fără ca Islanda să adere la UE - asupra relaţiilor dintre UE şi Islanda.
Trebuie mai întâi să subliniez că în prezent, în timpul dezbaterii noastre, în Islanda are loc o dezbatere intensă cu privire la relaţiile acesteia cu UE, inclusiv cu privire la problema aderării la Uniunea Europeană.
Comisia urmăreşte îndeaproape această dezbatere.
Problema candidării Islandei la statutul de membru al UE este în întregime decizia populaţiei islandeze şi, în cazul în care Islanda îşi va depune candidatura, Comisia şi statele membre vor acţiona în conformitate cu procedurile prevăzute de Tratat.
Vă pot asigura că această candidatură va fi tratată în mod corespunzător.
În privinţa întrebării specifice legate de adoptarea monedei euro de către Islanda fără ca aceasta să adere la UE, desigur, Islanda poate lua o astfel de decizie în mod unilateral, dar trebuie precizat că opinia fermă a Comisiei, precum şi cea a Băncii Centrale Europene este că aderarea unilaterală la euro nu este o opţiune politică recomandabilă pentru Islanda.
O astfel de acţiune nu ar avea un impact pozitiv asupra relaţiilor dintre UE şi Islanda.
Islanda este un candidat potenţial la statutul de membru al UE, prin urmare Islanda ar trebui să urmărească integrarea monetară pe termen lung prin intermediul monedei euro numai în contextul unei perspective de aderare la UE.
Acest lucru înseamnă că Islanda ar trebui să adopte moneda euro numai după aderarea la UE, după ce îndeplineşte condiţiile prevăzute de Tratat.
- (GA) Domnule comisar, referitor la observaţiile dvs. legate de solicitarea Islandei de a deveni membru al Uniunii Europene, dacă ar fi făcută o astfel de solicitare - având în vedere caracterul urgent al situaţiei economice - Uniunea Europeană ar avea un sistem accelerat sau o procedură accelerată de punere în aplicare a unei astfel de solicitări?
Cum ar putea Uniunea să soluţioneze rapid o astfel de cerere, dacă este posibil acest lucru?
vicepreşedintele Comisiei. -Nu cred că Islanda ar putea beneficia de tratament preferenţial.
În trecut, am purtat negocieri cu ţări care acum sunt state membre ale Uniunii Europene şi acum purtăm negocieri cu state care ar dori să adere la Uniunea Europeană: trebuie să adoptăm o atitudine egală - trebuie să fie la fel pentru toată lumea.
Negocierile vor fi la fel ca şi în cazul altor ţări candidate.
Nu cred că este posibilă adoptarea unei proceduri accelerate pentru aceste negocieri.
Dacă Islanda este destul de pregătită pentru a deveni membru al UE este o altă problemă.
Nu ştiu în ce măsură a adoptat deja o legislaţie similară cu cea a Uniunii Europene, pentru că acesta este un aspect esenţial.
În orice caz, sunt sigur că statele membre vor fi de acord că poziţia adoptată trebuie să fie corectă şi egală pentru toţi posibilii candidaţi.
Aceasta este opinia mea.
În Comisie nu s-a discutat niciodată despre un tratament preferenţial sau despre o procedură accelerată.
(DE) Dacă Islanda aderă la UE sau la zona euro, cum intenţionează Comisia să prevină ca economia şi sistemul financiar islandez, care se află în situaţie critică, să nu pună în pericol stabilitatea monedei euro sau chiar să o destabilizeze complet?
În calitate de vicepreşedinte al Comisiei pentru pescuit, aş dori să-l rog pe domnul comisar să detalieze asupra modului în care statutul de membru al UE va afecta Acordul de cooperare în materie de pescuit dintre UE şi Islanda.
vicepreşedintele Comisiei. -Ambele întrebări sunt destul de specifice.
Din nou, trebuie să subliniez poziţia de bază potrivit căreia aceste negocieri trebuie să fie aceleaşi ca şi în cazul altor state membre.
Însă, desigur, Islanda are o populaţie inferioară a 300 000 de locuitori, deci este o ţară mică şi nu va reprezenta o povară prea mare pentru economia europeană.
Cred că ideea de bază este că şi-ar aduce contribuţia, deci este o economie care poate depăşi actualele dificultăţi.
Cred că statele membre vor urmări îndeaproape procesul şi îi vor solicita mai întâi să îşi revizuiască sistemul.
Aceasta este principala cerinţă, iar apoi se poate pune problema contribuţiei pe care o poate aduce Islanda la economia Uniunii.
În privinţa acordului în materie de pescuit, aceasta este din nou o întrebare foarte specifică.
Totuşi, îmi amintesc că este un aspect care a fost menţionat de câteva ori în negocierile anterioare de extindere.
Cred că problema pescuitului va fi cea mai complicată în negocierile cu Islanda, întrucât are privilegii destul de mari care, fără îndoială, vor fi contestate de unele state membre.
Cred că acesta va fi elementul cheie al negocierilor viitoare.
Nu ştiu în ce măsură acordul existent este aplicabil sau potrivit pentru viitoarele relaţii dintre Islanda şi alte state membre ale UE.
Totuşi, făcând parte din această comisie, ştiţi că acesta a fost un subiect foarte aprins în negocierile dintre Norvegia şi unele state membre.
Cu toate acestea, cred că, cel puţin astăzi, nimeni nu poate spune exact ce promisiuni sau preocupări vor exista în acest domeniu specific.
Vă mulţumesc, domnule comisar, şi vă mulţumesc că ne-aţi răspuns la atâtea întrebări în această seară.
Subiect: Raportul demografic
În noiembrie 2008 Comisia Europeană şi-a publicat Raportul demografic, care a subliniat provocările cu care se va confrunta Europa în deceniile următoare ca urmare a îmbătrânirii populaţiei.
Raportul a recunoscut că aceste provocări vor necesita o varietate de reacţii politice, inclusiv întărirea solidarităţii dintre generaţii în ceea ce priveşte asistenţa pe termen lung, o mai bună recunoaştere a personalului de îngrijire calificat şi, cel mai important, mai mult sprijin pentru membrii familiei care oferă îngrijire.
În decembrie 2008, Comisia a publicat Raportul cu privire la restructurarea în Europa, care a evidenţiat, de asemenea, aceste provocări demografice şi a subliniat că rata de creştere potenţială a Europei ar putea să scadă într-o perioadă în care vor fi necesare resurse suplimentare semnificative pentru a satisface nevoile unui număr tot mai mare de persoane în vârstă, cărora trebuie să li se asigure pensii adecvate şi îngrijiri pe termen lung.
Având în vedere că membrii familiei care oferă îngrijiri sunt şi vor continua să fie o parte inerentă şi indispensabilă a sistemului nostru social şi de îngrijiri medicale, Comisia poate să prezinte măsurile pe care le-a luat în vederea dezvoltării unor răspunsuri politice la aceste provocări, în special în privinţa acordării unui sprijin sporit rudelor care oferă îngrijiri?
Doamnă preşedintă, doamnelor şi domnilor, în cadrul agendei sociale reînnoite, adoptate în iulie 2008, Comisia s-a angajat să sprijine nevoile unei populaţii în curs de îmbătrânire.
Problema unei societăţi europene în curs de îmbătrânire impune o serie de măsuri strategice, începând cu evaluarea reformelor necesare din sistemul sanitar şi de pensii pentru a satisface nevoile unei populaţii în curs de îmbătrânire şi având în vedere durabilitatea fondurilor publice de susţinere a cercetării în moduri în care tehnologia informaţiei poate contribui la ameliorarea stării de sănătate şi a condiţiilor de viaţă ale persoanelor în vârstă.
În prezent, Comisia finalizează Proiectul de raport comun privind protecţia socială şi incluziunea socială 2009, care va trimite un semnal clar privind nevoia de a asigura un caracter adecvat şi durabil pe termen lung al veniturilor, de a eficientiza asigurarea de asistenţă medicală şi de a reduce inegalităţile în domeniul sănătăţii.
De asemenea, va răspunde provocărilor cu care se confruntă unele state membre în domeniul pensiilor, asistenţei medicale şi îngrijirilor pe termen lung.
Acestea sunt descrise în sondajele anexate ale fiecărei ţări în parte.
Statele membre au autoritatea de a lua decizii în privinţa politicilor de sprijinire a celor care îşi îngrijesc în mod informal membrii familiei.
Cu toate acestea, Comisia poate acţiona ca un catalizator al schimbării pentru a sprijini eforturile statelor membre.
În cadrul metodei deschise de coordonare în domeniul protecţiei sociale şi incluziunii sociale, Comisia face eforturi de a încuraja statele membre să adopte politici care sprijină membrii familiei.
În raportul comun pentru 2008, Comisia şi statele membre subliniază importanţa politicilor cu privire la personalul informal de îngrijire, inclusiv o serie de măsuri precum posibilităţile de formare şi consiliere, serviciile de îngrijire şi de cazare temporară, concediile pe motiv de îngrijiri şi o protecţie socială adecvată pentru personalul informal de îngrijire.
În plus, Comisia sprijină crearea acestor politici la nivel naţional prin intermediul studiilor şi conferinţelor în acest domeniu.
Vă mulţumesc pentru răspuns, domnule comisar.
Vorbiţi despre nevoile unei populaţii în curs de îmbătrânire.
Bineînţeles, asigurarea îngrijirilor este una dintre ele.
Aţi menţionat reforma sistemului de pensii şi mă bucur să aud acest lucru deoarece persoanele care renunţă la muncă, de multe ori pentru a îngriji copii sau bătrâni, nu plătesc contribuţii sociale adecvate şi de multe ori, personalul de îngrijire este cel care nu primeşte pensii adecvate.
Aţi menţionat că rudele care oferă îngrijiri provin din interiorul statelor membre şi sunt de acord cu acest lucru.
De asemenea, în răspunsul dvs. aţi menţionat că Fondul Social European ar putea fi folosit pentru formarea profesională.
Aş dori să vă rog să furnizaţi mai multe detalii în această privinţă.
În cele din urmă, personalul de îngrijire lucrează: ei sunt lucrători neplătiţi.
Mă interesează opinia dvs. legată de modul în care priviţi personalul de îngrijire din această perspectivă, în cadrul capitolului legat de ocuparea forţei de muncă şi afaceri sociale, care este propria dvs. Direcţie Generală.
În fiecare caz, în elaborarea tuturor documentelor Comisiei, suntem conştienţi că, odată cu o populaţie în curs de îmbătrânire, tot mai multe persoane se vor implica în îngrijirea unei persoane dependente.
În aceeaşi măsură, se menţine o politică absolut clară privind egalitatea de gen, deoarece unul dintre riscurile dezvoltării neplanificate este că femeile sunt cele care preiau răspunderea, într-o măsură mult mai mare, pentru membrii familiei aflaţi în suferinţă care, de cele mai multe ori, sunt persoane foarte în vârstă.
În ceea ce priveşte finanţarea acestor persoane, aceasta este o problemă a statelor membre.
Statele membre pot elabora cele mai variate scheme pentru a-i sprijini pe cei care îngrijesc persoane dependente, iar majoritatea statelor membre au o astfel de schemă.
Întrucât aţi menţionat Fondul Social European, aş spune că este de înţeles că acesta nu poate asigura finanţarea îngrijirilor persoanelor dependente, dar poate dezvolta şi ajuta la dezvoltarea unei game largi de programe importante pentru personalul de îngrijire.
Formarea, pe care am menţionat-o deja, se concentrează mai ales asupra faptului că, dacă dorim să îngrijim o persoană apropiată şi cu care avem o legătură emoţională, în ciuda eforturilor şi bunăvoinţei noastre, de fapt îngrijirea unei alte persoane este, într-un fel, un domeniu specializat.
Prin urmare, este o idee foarte bună ca aceste persoane să dobândească unele cunoştinţe şi o experienţă de bază, deoarece rezultatele sunt benefice şi pentru ele: contribuie nu numai la ameliorarea standardului de îngrijire, dar sarcina lor devine simţitor mai uşoară.
Acesta este unul dintre motivele pentru care adoptăm această poziţie.
De asemenea, aş dori să subliniez un lucru care nu a fost menţionat, dar pe care îl avem în vedere, şi anume abuzul sau maltratarea persoanelor în vârstă.
În majoritatea cazurilor, este evident că abuzul nu se datorează unui defect general de caracter al persoanelor responsabile, ci de multe ori, se datorează unei erori situaţionale.
Sarcina este pur şi simplu prea dificilă şi persoanele respective nu pot face faţă.
Dorim să luăm măsuri şi în această privinţă, prin intermediul Fondului Social European.
Întrucât autorul nu este prezent, întrebarea nr. 51 va fi omisă.
Vom trece la întrebarea următoare, care a fost adresată de dl Crowley, dar dl Ryan îl va înlocui.
Subiect: Sărăcia în Uniunea Europeană
Solidaritatea este un punct de referinţă al Uniunii Europene, iar valorile comune ale acesteia cuprind investirea în oameni, stimularea egalităţii şanselor şi combaterea sărăciei.
În acest scop, Comisia poate să sublinieze care sunt modalităţile viitoare de a asigura că planurile la nivel european de combatere a sărăciei pot fi integrate în politicile naţionale?
Doamnă preşedintă, doamnelor şi domnilor, odată cu introducerea strategiei de la Lisabona, Uniunea Europeană a stabilit un obiectiv ambiţios: să reducă în mod semnificativ sărăcia până în 2010.
De atunci, Uniunea a instituit instrumente pentru a atinge acest obiectiv.
Metoda deschisă de coordonare în domeniul protecţiei sociale şi al integrării sociale a ajutat la consolidarea luptei împotriva sărăciei şi excluderii sociale şi a susţinut eforturile statelor membre.
Această cooperare dintre statele membre a dat rezultate foarte bune.
Voi menţiona trei exemple: în prezent există 22 de state membre care şi-au stabilit o cifră ţintă pentru combaterea sărăciei în rândul copiilor; cetăţenii şi întreprinderile sunt implicate foarte strâns în strategiile naţionale de combatere a sărăciei; iar strategiile de integrare socială au fost încorporate în numeroase domenii politice: ocuparea forţei de muncă, educaţie şi formare profesională, sănătate şi locuinţe.
Astfel, toate politicile relevante au fost integrate în lupta împotriva excluderii sociale.
Agenda socială revizuită pe care a adoptat-o Comisia la 2 iulie 2008 stabileşte şapte domenii prioritare de activitate, inclusiv lupta împotriva sărăciei şi excluderii sociale.
Agenda socială revizuită propune, în egală măsură, consolidarea metodei deschise de coordonare.
Planul european de stimulare a creşterii şi dezvoltării, care a fost înaintat şefilor de stat şi de guvern cu ocazia summitului european din decembrie 2008, are drept scop abordarea impactului crizei financiare şi economice, precum şi consolidarea reformelor care sunt deja în curs în domeniul de aplicare al strategiei de la Lisabona pentru creştere şi dezvoltare.
De asemenea, Comisia s-a angajat să monitorizeze în mod regulat impactul social al crizei financiare şi economice din statele membre şi măsurile luate la nivel naţional.
Acest instrument de monitorizare a impactului social al crizei trebuie publicat trimestrial şi, bineînţeles, se va concentra în principal asupra celor mai vulnerabile grupuri.
De asemenea, Comisia va continua să coopereze cu statele membre pentru a asigura punerea în aplicare eficientă a recomandărilor sale adoptate în octombrie 2008 cu privire la integrarea activă a persoanelor celor mai îndepărtate de piaţa muncii.
În special, scopul acestei recomandări este de a creşte eficienţa schemelor salariului minim, care încă nu sunt suficient de dezvoltate în numeroase state membre.
Cu alte cuvinte, este esenţial să se permită fiecărui cetăţean să atingă un nivel de trai decent, mai ales pe parcursul crizei actuale.
De asemenea, aş dori să vă amintesc că anul 2010 va fi Anul european al luptei împotriva sărăciei şi a excluderii sociale.
Se va concentra asupra următoarelor aspecte: susţinerea respectării drepturilor şi oportunităţilor persoanelor excluse la nivel social pentru a se reintegra activ în societate; accent asupra responsabilităţii fiecărui membru al societăţii în lupta împotriva sărăciei; extinderea metodelor încercate şi testate în domeniul integrării sociale; consolidarea angajamentului principalilor actori politici.
Cred că măsurile pe care le-am menţionat dovedesc faptul că Europa încearcă mereu, în mod concret, să vină în întâmpinarea nevoilor celor mai vulnerabile grupuri, în special în situaţia economică actuală.
Sper că statele membre vor răspunde pozitiv la solicitarea Comisiei de a soluţiona consecinţele sociale ale crizei.
În acest scop, acestea pot utiliza instrumentele comunitare disponibile, în special Fondul Social European şi Fondul european de ajustare la globalizare.
autor. -Aş dori să îi mulţumesc domnului comisar pentru răspunsul său foarte cuprinzător.
În ceea ce priveşte grupurile vulnerabile, având în vedere situaţia economică cu care ne confruntăm în prezent şi creşterea nivelului şomajului, unul dintre grupurile vulnerabile îl reprezintă, fără îndoială, tinerii.
De multe ori, în perioade dificile din punct de vedere economic, tinerii recurg din păcate la consumul de droguri.
Este posibil ca Fondul Social European să fie utilizat în mod direcţionat pentru a ajuta tinerii, având în vedere problemele pe care aceştia le cauzează nu doar pentru ei, ca indivizi, ci şi pentru familiile şi comunităţile lor şi dat fiind efectul foarte grav pe care îl poate avea acest lucru asupra comunităţilor, pe lângă sărăcie şi dificultăţi?
Mă întreb dacă acest fond ar putea fi direcţionat şi către acest grup vulnerabil
Strategia Comisiei, chiar în această situaţie economică dificilă, este de a se ocupa de orice discriminare, orice încălcare a principiului egalităţii şanselor.
Bineînţeles, ştiţi foarte bine că legislaţia europeană permite acţiunile pozitive, adică acţiunile direcţionate către grupurile care se află într-o situaţie foarte dificilă.
În general, Comisia, în propunerile sale adresate Parlamentului, facilitează sau - dacă propunerile sunt aprobate - doreşte să faciliteze utilizarea Fondului Social European şi a Fondului de globalizare.
În general, pot afirma că în termeni de reglementări, de structură, nu există obstacole în faţa direcţionării unui procent important din aceste resurse către tineri.
Acest lucru depinde de deciziile sponsorilor proiectelor individuale, de comunităţile locale şi de deciziile la nivel naţional.
Rămâne o întrebare deschisă dar, în principiu, nu există obstacole în faţa utilizării eficiente a resurselor în beneficiul tinerilor sau altor grupuri care se află într-o situaţie deosebit de dificilă.
Timpul afectat întrebărilor s-a încheiat.
Întrebările care, din lipsă de timp, nu au primit nici un răspuns vor primi răspunsuri scrise (consultaţi Anexa).
(Reuniunea a fost suspendată la ora 19.30 şi reluată la ora 21.00)
Protecția minorităților naționale tradiționale, etnice și imigrante în Europa (dezbatere)
Punctul următor este dezbaterea privind întrebarea orală adresată Comisiei referitoare la protecţia minorităţilor tradiţionale naţionale, etnice şi imigrante în Europa, adresată de Csaba Sándor Tabajdi, Hannes Swoboda, Jan Marinus Wiersma, Véronique De Keyser, Katrin Saks şi Claude Moraes, în numele Grupului Socialist din Parlamentul European - B6-0005/2009).
Dle preşedinte, doamnelor şi domnilor, există mai mult de 300 de minorităţi naţionale şi etnice şi comunităţi lingvistice diferite care trăiesc pe continentul european.
Dintre cetăţenii celor 27 de state membre ale UE, aproximativ 15% sunt membri ai unei minorităţi naţionale tradiţionale sau ai unei comunităţi de imigranţi.
În timp ce obiectivul Uniunii Europene este păstrarea diversităţii culturale, limbile şi grupurile minoritare se confruntă cu ameninţarea extincţiei sau asimilării.
Comunităţile de imigranţi în creştere constantă se confruntă cu o criză a integrării; gândiţi-vă numai la revoltele din suburbiile franceze, de la periferia Parisului, la atacurile teroriste de la Londra sau la tensiunile etnice din Ţările de Jos.
Este Uniunea Europeană credibilă când condamnă încălcarea drepturilor omului şi ale minorităţilor în ţări terţe?
Factorii de decizie ai UE abordează în mod adecvat problemele minorităţilor naţionale şi etnice în ţările potenţial candidate din Balcanii de Vest, în timp ce unele state membre nu pot face acest lucru pe plan intern şi, de fapt, practicile lor sunt diametral opuse acestei politici?
Cei care nu pot şi nu sunt dispuşi să abordeze aceste chestiuni, care-şi îngroapă capul în nisip, se joacă cu viitorul Europei.
Dezbaterea de astăzi a fost precedată de voci îngrijorate, anumite persoane afirmând că acest aspect este prea sensibil.
Într-adevăr, această chestiune este una foarte sensibilă.
Ce ar deveni Uniunea Europeană dacă am dezbate numai chestiuni care nu lezează niciun interes?
Nu putem ascunde aceste probleme sub covor!
Cetăţenii Europei se aşteaptă să le oferim răspunsuri veridice.
La nivel local, regional, naţional şi comunitar,Uniunea Europeană trebuie să garanteze drepturile minorităţilor indigene şi tradiţionale, ale romilor, precum şi ale altor câteva milioane de persoane care au un statut de minoritar şi nu au un stat independent, cum sunt catalanii, bascii, scoţienii, bretonii, alsacienii, corsicanii, galii, minorităţile maghiare din România, Slovacia şi Serbia şi alte comunităţi naţionale.
Subsidiaritatea şi autonomia, împărţirea puterii şi luarea în comun a deciziilor sunt valori fundamentale ale Uniunii Europene.
Este foarte important să se stabilească forme de luare în comun a deciziilor, autoguvernare şi autonomie pe bază de acorduri între majorităţi şi minorităţi, respectându-se în acelaşi timp suveranitatea şi integritatea teritorială a statelor membre.
În ceea ce priveşte persoanele care aparţin unor minorităţi de imigranţi dintr-un stat, trebuie să-i ajutăm să se integreze cât mai deplin posibil, iar la rândul lor, minorităţile de imigranţi trebuie să arate cel mai înalt grad de respect pentru limba şi obiceiurile statului în cauză.
Dacă Parlamentul European doreşte într-adevăr să devină un centru de putere, atunci trebuie să abordeze aceste chestiuni sensibile.
Dle preşedinte, doamnelor şi domnilor, dle Tabajdi, respectul pentru minorităţi este un principiu esenţial între condiţiile care trebuie îndeplinite înainte ca un nou stat să poată adera la Uniune.
Criteriile de la Copenhaga vizează în mod specific candidaţii pentru aderarea la Uniune.
Respectarea drepturilor persoanelor care aparţin minorităţilor, inclusiv respectarea principiului nediscriminării este unul dintre principiile fundamentale ale Uniunii.
Cu toate acestea, Uniunea nu deţine atribuţii generale în sfera protecţiei drepturilor minorităţilor.
Este responsabilitatea autorităţilor naţionale să asigure această protecţie, în conformitate cu acordurile lor constituţionale şi angajamentele internaţionale.
În plus, aspectul organizării instituţionale sau al autonomiei minorităţilor intră în atribuţiile statelor membre.
În mod similar, fiecare stat membru poate decide să semneze sau să ratifice Convenţia-cadru pentru protecţia minorităţilor naţionale şi Carta europeană a limbilor regionale sau minoritare, care constituie două instrumente majore introduse de Consiliul Europei.
Prin urmare, Uniunea nu are atribuţii să adopte, astfel cum sugerează întrebarea, standarde de stabilire a unei legislaţii generale pentru protecţia minorităţilor şi mecanisme de inspecţie.
Cu toate acestea, Uniunea poate adopta măsuri privind unele aspecte din sfera atribuţiilor sale, cu efect pozitiv asupra situaţiei persoanelor care aparţin minorităţilor.
De exemplu, Comisia urmăreşte o politică de combatere a discriminării pe criterii de rasă, origine etnică sau religie.
Acest lucru va asigura punerea în aplicare a unei legislaţii comunitare în domeniu şi punerea în aplicare a directivei care completează această legislaţie.
Adoptarea Deciziei-cadru privind lupta împotriva rasismului şi a xenofobiei la 28 noiembrie reprezintă un exemplu suplimentar.
Prin intermediul acestei decizii-cadru, Uniunea contribuie la îmbunătăţirea situaţiei persoanelor din cadrul minorităţilor, atunci când acestea suferă de pe urma anumitor tipuri de comportament.
Uniunea a luat măsuri, de asemenea, cu privire la situaţia minorităţii rome.
Integrarea imigranţilor este un o problemă importantă şi în creştere pentru statele membre ale Uniunii Europene.
În 2005, Comisia a înaintat un Program comun pentru integrare, care constituie directiva-cadru pentru o abordare comună a integrării în Uniunea Europeană.
În plus, Uniunea a alocat un buget de 825 milioane EUR pentru perioada 2007-2013, pentru punerea în aplicare a Fondului european pentru integrarea resortisanţilor ţărilor terţe.
În 2009 vor apărea trei noi iniţiative din partea Comisiei: cea de-a treia ediţie a Manualului privind integrarea, Forumul european privind integrarea, care va implica în continuare societatea civilă în realizarea scopului activităţii noastre şi un site privind integrarea, care va funcţiona ca portal unic pentru informare privind integrarea şi va promova schimbul de bune practici între părţi interesate din domeniul integrării.
Rolul Uniunii Europene în domeniul multilingvismului nu este de a înlocui acţiunea statelor membre, ci mai degrabă de sprijini şi completa această acţiune.
Politica Comisiei Europene privind multilingvismul include limbile regionale, precum şi limbile vorbite de minorităţi.
Respectarea diversităţii lingvistice şi culturale este unul dintre elementele esenţiale ale Uniunii Europene.
Respectarea diversităţii lingvistice şi culturale face acum parte din Carta drepturilor fundamentale a Uniunii Europene, care prevede la articolul 22: "Uniunea respectă diversitatea culturală, religioasă şi lingvistică”.
Cea mai recentă comunicare a Comisiei, adoptată în septembrie 2008, stipulează, de asemenea, că fiecare din multitudinea de limbi, vorbită fie la nivel naţional, regional, fie de către minorităţi sau imigranţi, aduce ceva în plus la cultura noastră comună.
Instrumentele principale aflate la dispoziţia Uniunii în acest domeniu sunt programele de finanţare, în special Programul de învăţare de-a lungul vieţii 2007-2013.
În cele din urmă, Agenţia pentru Drepturi Fundamentale a Uniunii Europene este un instrument foarte valoros, pe care îl utilizăm pentru a culege date utile pentru dezvoltarea şi punerea în aplicare a tuturor instrumentelor şi a acestor politici comunitare.
Ca urmare a solicitării Parlamentului European adresate Agenţiei pentru Drepturi Fundamentale, care, vă reamintesc, are sediul la Viena, programul de activitate pentru 2009 al agenţiei include elaborarea unui raport comparativ privind situaţia referitoare la discriminarea pe criterii etnice şi rasiale în Uniunea Europeană.
Acesta ne va permite să actualizăm raportul privind rasismul, care a abordat anul 2007.
Aceasta este ceea ce vă pot aduce la cunoştinţă.
Cu alte cuvinte, nu avem baza legală pentru organizarea protecţiei minorităţilor.
Acest aspect intră în atribuţiile statelor membre, cu toate că Uniunea trebuie să evite, evident, orice discriminare faţă de cetăţenii care aparţin unei minorităţi.
în numele Grupului PPE-DE. - (LV) Vă mulţumesc, dle preşedinte.
Dl Tabajdi şi-a asumat o sarcină grea - aceea de a încerca să definească şi să clasifice comunităţi de persoane care s-au format în diferite moduri istorice şi care, în număr mai mare sau mai mic, trăiesc în state care, în esenţă, au o origine etnică sau lingvistică diferită.
După cum ştim, de-a lungul secolelor, în Europa, frontierele şi numele ţărilor s-au schimbat adesea, atât ca rezultat al războaielor, cât şi atunci când statele s-au unit sau s-au divizat, când s-au format sau s-au prăbuşit imperii şi, adesea, când oamenii, fără a-şi schimba locul în care trăiau, au devenit supuşii unui rege diferit sau rezidenţi ai unei ţări diferite.
Similar, migraţia a avut loc atât la nivel individual, cât şi prin deplasarea unor întregi comunităţi etnice.
Noi am moştenit rezultatele acestora.
Fără îndoială, în prezent orice persoană rezidentă în Uniunea Europeană merită o viaţă demnă de o fiinţă umană, precum şi şanse egale.
Ce putem numi astăzi cu adevărat minoritate, în sensul atribuit în prezent, iar statele pot cădea de acord şi pot elabora criterii uniforme?
Acest lucru este important, având în vedere că în prezent se conturează o nouă migraţie: atât migraţia internă din cadrul Uniunii Europene, cât şi migraţia din ţări din afara UE.
Se pare că în primul rând această problemă trebuie abordată de toţi specialiştii, cercetătorii, etnografii şi lingviştii, iar apoi probabil că politicienii pot avea ultimul cuvânt.
În cazul în care politicienii demarează lucrurile, vom fi imediat martorii subiectivismului şi egoismului politic, mai ales că se apropie alegerile.
Vă mulţumesc.
în numele Grupului PSE. - (HU) Dle preşedinte, dle comisar, doamnelor şi domnilor, peste 45 de milioane de persoane aparţinând unui număr de 57 de minorităţi diferite trăiesc în Uniunea Europeană şi în alte ţări europene.
În prezent, când fantoma rasismului bântuie Europa, când şovinismul majorităţii din statele naţionale este vizibil în creştere, atingând dimensiuni de neconceput în Europa Centrală şi de Est, nu mai putem ascunde sub covor politicile privind minorităţile.
După cum am aflat - de asemenea, de la dl comisar - UE nu deţine încă un ansamblu de reglementări privind protecţia identităţii minorităţilor, care să se aplice în toate statele membre.
Problema minorităţilor intră în atribuţiile statelor membre şi, prin urmare, aceste comunităţi trebuie, în cea mai mare parte, să fie mulţumite cu ceea ce pot negocia cu propriile guverne.
Numărul total de cetăţeni din statele membre din Europa Centrală şi de Est care aparţin diferitelor comunităţi minoritare naţionale este în mod semnificativ mai mare decât în Europa de Vest, iar problemele acestora sunt, de asemenea, mai complexe.
Pentru ca nu numai minorităţile naţionale, ci orice persoană care aparţine unor naţiuni efectiv minoritare în UE să se simtă ca acasă în Europa, legislaţia europeană trebuie să creeze cadrul legal prin norme juridice cuprinzătoare pentru protecţia minorităţilor.
Trebuie să creăm un tip de structuri politice care să nu vizeze exclusivitatea, ci care să împartă domeniile de responsabilitate.
Pe măsură ce acest model va deveni realitate în întreaga Uniune Europeană, minorităţile naţionale vor avea un statut mai bun şi vor obţine şanse noi privind protecţia limbii şi culturii lor.
În această privinţă, ratificarea Tratatului de la Lisabona are o importanţă covârşitoare, având în vedere că două dintre articolele acestuia, mulţumită activităţii guvernului maghiar, includ drepturile persoanelor care aparţin minorităţilor.
Acceptarea tratatului ar constitui un mare pas înainte în istoria Uniunii Europene.
Criza economică din prezent nu avantajează minorităţile, deoarece alimentează conflicte şi stă la baza demagogiei de extremă dreapta.
Europa nu-şi poate permite, mai ales în acest moment, să nu asculte vocile minorităţilor.
Nu poate abandona minorităţile pe timp de criză.
în numele Grupului ALDE. - (SV) Este foarte binevenită dezbaterea la nivel european cu privire la situaţia diferitelor grupuri minoritare.
O opinie comună privind drepturile şi obligaţiile care ar trebui să se aplice minorităţilor naţionale, etnice sau lingvistice, imigranţilor şi persoanelor apatride ar aduce beneficii acestor grupuri şi întregii Uniuni Europene, în multe moduri.
Aproape o zecime dintre cetăţenii UE aparţin unei minorităţi naţionale, lingvistice sau etnice.
O parte, asemeni mie, în calitate de finlandez vorbitor de suedeză, este tratată bine.
Alţii sunt discriminaţi sau dezavuaţi.
Este important ca minorităţile naţionale istorice să se poată vedea ca membri deplini ai Uniunii.
UE are nevoie de sprijinul minorităţilor sale şi nu trebuie să neglijeze acordarea şansei de a participa activ la luarea deciziilor şi la efortul de a asigura un viitor comun sigur şi armonios.
Este clar că nu se pot aplica aceleaşi reguli minorităţilor naţionale ca cele pentru minorităţile de imigranţi.
Imigranţii necesită sprijin special, care să-i ajute să se integreze în noile lor ţări.
Apatrizii reprezintă o chestiune separată şi trebuie încurajaţi prin toate mijloacele disponibile să solicite cetăţenie în ţara lor gazdă.
De asemenea, UE are nevoie de o opinie comună privind problemele minorităţilor, pentru a se putea apăra şi a apăra statele membre împotriva presiunilor şi provocărilor externe, în care drepturile minorităţilor sunt utilizate ca arme pentru a semăna dezbinare şi a crea confuzie.
Implicarea şi propaganda Rusiei în Estonia şi Letonia, de exemplu, reprezintă un exemplu care dă de gândit.
Nu trebuie să punem arme în mâinile celor care vor să ne facă rău.
Europa are nevoie de un forum reprezentativ pentru minorităţi, care să funcţioneze ca organism consultativ cu privire la aspectele abordate de Parlamentul European şi Consiliul Europei.
Ar fi, de asemenea, important ca acestei comisii parlamentare să i se acorde responsabilitate explicită pentru aspecte referitoare la minorităţi.
Parlamentul ar trebui să aprobe o declaraţie privind drepturile minorităţilor.
În cele din urmă, aş dori să adresez o întrebare specifică: Este pregătită Comisia să-şi asume responsabilitatea pentru iniţierea unei dezbateri europene cu privire la minorităţi şi să promoveze activ tratamentul echitabil al minorităţilor din Uniune, nu numai diversitatea lingvistică, care este utilizată adesea ca mod de a ignora grupurile minoritare?
(Aplauze)
Dle preşedinte, dle comisar, unele grupuri minoritare au fost prezente în statele membre de secole, în timp ce altele au sosit relativ recent.
Romii sunt unul dintre grupurile minoritare tradiţionale care au fost prezente în ţările Uniunii practic de când există înregistrări.
Regret să spun că în ţara mea, Polonia, deşi romii nu sunt discriminaţi, gradul de integrare a acestora lasă mult de dorit.
Şi ei împărtăşesc acest punct de vedere.
Consider că romii necesită mai mult sprijin din partea statului.
În special, au nevoie de asistenţă în domeniul formării profesionale şi al educaţiei, în general.
Statele membre ar trebui să deţină rolul principal cu privire la integrarea acestui grup minoritar şi a altora.
Cu toate acestea, o legislaţie comună a Uniunii ne-ar fi de ajutor în acest scop.
Mă gândesc în special la definirea drepturilor şi responsabilităţilor noilor sosiţi din state islamice, care întâmpină dificultăţi să se integreze în Europa.
Dle preşedinte, aş dori să-mi exprim recunoştinţa profundă pentru munca dlui Tabajdi de elaborare şi depunere a acestei întrebări orale pe care o dezbatem aici astăzi şi, de asemenea, pentru munca uriaşă de elaborare a rezoluţiei, pe care, în mod regretabil, nu o dezbatem, dar pe care, fără îndoială, o vom putea discuta în următoarele şedinţe plenare.
Această rezoluţie este necesară deoarece este clar că trebuie să găsim un nivel minim de protecţie pentru grupurile minoritare din Uniunea Europeană, lucru care nu există în prezent.
Nu împărtăşesc opinia comisarului Barrot legată de utilizarea pretextului lipsei de competenţă a Uniunii Europene în acest domeniu.
Există o contradicţie evidentă între a menţiona criteriile de la Copenhaga, a menţiona un alt tip de legislaţie şi, în acelaşi timp - când, probabil, nu există interes sau când, probabil, unii nu au suficient curaj - a ne ascunde în spatele lipsei de competenţă pentru a nu face progrese, să spunem, în direcţia protejării grupurilor minoritare, deoarece, de fapt, ne confruntăm cu o dilemă eternă.
Nu ne confruntăm cu o problemă, ci de fapt, cu o provocare pe care Uniunea Europeană trebuie să o rezolve, iar acest aspect trebuie privit ca atare.
în numele Grupului IND/DEM. - Dle preşedinte, în fiecare stat membru al UE există grupări de persoane privite diferit din cauza unor caracteristici ca etnia, limba, modul în care se îmbracă, muzica pe care o cântă şi modul în care se roagă.
Atunci când oamenii din ţara respectivă se angajează să respecte demnitatea înnăscută a oricărei persoane, aceste diferenţe sunt privite ca aducând un plus de valoare, iar persoanele sunt valorizate.
De fapt, atunci când demnitatea persoanei este valorizată, nu privim minorităţile deloc într-un mod negativ.
Cu toate acestea, în multe ţări acest respect este redus sau inexistent.
Acest lucru conduce la discriminare, caz în care au loc abuzuri asupra minorităţilor, iar acestea sunt plasate în cele mai rele situaţii.
Noi insistăm în Acordul de la Copenhaga că o ţară care doreşte să adere la UE trebuie să aibă un minim de respect pentru orice persoană din interiorul frontierelor sale.
Acest principiu este încălcat atunci când ignorăm aceste criterii şi permitem să devină membre unele ţări unde anumite persoane sunt marginalizate şi tratate neadecvat.
În Irlanda, de exemplu, mulţi copii şi adulţi cu invalidităţi erau instituţionalizaţi în cele mai rele condiţii în momentul aderării şi timp de mai mulţi ani după aderare.
În prezent, în ciuda introducerii criteriilor de la Copenhaga, există situaţii teribile similare pentru minorităţi vulnerabile, în ţări care au aderat recent la UE sau care plănuiesc să facă acest lucru.
Criteriile de la Copenhaga au fost în mod clar ignorate în aceste cazuri, iar modul de tratament al minorităţilor nu a fost considerat un obstacol în calea aderării.
Acest lucru invalidează scopul acestui acord.
În cazul în care o ţară trebuie să îndeplinească criteriile de la Copenhaga în materie de tratament al persoanelor pentru a adera la UE, ar trebui să fie posibil să i se suspende apartenenţa atunci când nu le îndeplineşte.
(SK) Abordăm problema minorităţilor etnice, însă acest lucru se referă în principal la minoritatea etnică maghiară, dle Tabajdi.
Ungaria reprezintă într-adevăr un loc unde minorităţile etnice au fost eliminate complet în ultimii zeci de ani.
Cuvintele fostului ombudsman pentru minorităţi din Ungaria, Jenö Kaltenbacha, confirmă acest lucru.
Numărul de slovaci care trăiesc în Ungaria a scăzut de la peste 300 000 la 18 000 în timpul perioadei în cauză.
Pentru minoritatea slovacă decimată, limba maghiara este utilizată exclusiv ca limbă de studiu în şcolile minorităţilor etnice din Ungaria.
În acele şcoli limba slovacă se predă câteva ore pe săptămână.
Nu există răzbunare în Slovacia, iar pentru minoritatea maghiară care trăieşte în Slovacia, lucrurile stau incomparabil mai bine.
În şcolile minorităţii maghiare limba de studiu este exclusiv maghiara.
Limba slovacă se predă ca limbă suplimentară câteva ore pe săptămână.
Slujbele religioase se desfăşoară numai în limba maghiară în toate comunităţile slovace din Ungaria şi acestea sunt oficiate exclusiv de preoţi maghiari.
Pe de altă parte, numai preoţi maghiari oficiază în comunităţile maghiare din Slovacia.
Cu toate acestea, Parlamentul European nu acordă atenţie problemelor slovacilor, germanilor, sârbilor şi ale altor minorităţi oprimate din Ungaria.
Există discuţii repetate privind probleme periferice ale minorităţii maghiare, pe care guvernul slovac le ia în considerare în prezent, în orice caz.
Chiar astăzi, ca parte a acestui proces, a aprobat un amendament la legea învăţământului, care garantează că denumirile geografice vor fi tipărite în limba maghiară sau ucraineană în manualele pentru şcolile minorităţilor.
Politicienii şi deputaţii maghiari sunt cei care, sub masca rezolvării problemelor etnice, lansează constant ideile lor privind soluţii de autonomie, inclusiv autonomie teritorială.
Recent, preşedintele maghiar a făcut acest lucru în timpul unei vizite a omologului său român la Budapesta şi a fost întâmpinat de un refuz categoric.
Astfel de atitudini trebuie demascate şi condamnate puternic, de asemenea, în cadrul Parlamentului European.
(HU) Întrucât interesele oricăror alte minorităţi sociale protejate de reglementări împotriva discriminării sunt apărate puternic, protecţia juridică europeană, fără a menţiona voinţa politică, este reticentă în privinţa minorităţilor naţionale tradiţionale.
Cu toate acestea, existenţa acestor minorităţi în Uniunea Europeană nu este o chestiune politică, ci o problemă reală - există milioane de persoane care trăiesc în UE şi nu sunt imigranţi.
Aceştia trăiesc în cadrul statelor membre europene şi nu s-au deplasat niciodată de pe pământurile lor strămoşeşti.
S-a întâmplat doar ca în cursul evenimentelor din secolul douăzeci, frontierele ţărilor lor să se deplaseze în jurul lor, lăsându-i în urmă, iar aceştia se confruntă de atunci cu dileme fără soluţie.
Cum îşi pot păstra identitatea şi comunitatea, cum le pot furniza copiilor o perspectivă sigură a viitorului în secolul douăzeci şi unu?
Trebuie să recunoaştem în cele din urmă că problemele acestor comunităţi nu pot fi rezolvate numai prin intermediul drepturilor universale ale omului sau prin reglementări împotriva discriminării.
Aceste comunităţi solicită în mod îndreptăţit toate acele lucruri pe care, în cazul unor populaţii cu dimensiuni similare, Uniunea Europeană le consideră un drept al celor care fac parte dintr-o majoritate.
Din acest motiv este necesară reglementarea din partea UE precum şi asistenţă din partea acesteia.
Astfel de comunităţi au dreptul să considere, de exemplu, că autonomia, care a adus prosperitate şi dezvoltare minorităţilor din Tirolul de Sud, din Italia, le va furniza şi lor soluţia dorită.
Desigur, anumite forme de autonomie - inclusiv, posibil, autonomia teritorială - ar putea furniza un viitor pozitiv şi gestionabil unor astfel de comunităţi.
Ar trebui să nu existe nicio mistificare în ceea ce priveşte astfel de comunităţi, ci trebuie discutat deschis, având în vedere că dacă o astfel de opţiune poate fi o soluţie favorabilă într-un stat membru, fără a aduce prejudicii integrităţii sale teritoriale, s-ar putea dovedi în mod similar o soluţie şi în alte state membre.
Solicitările îndreptăţite ale acestor minorităţi, care se bazează pe principii fundamentale şi practici curente în Uniunea Europeană nu pot constitui subiecte tabu în UE în secolul douăzeci şi unu!
(ES) Dle preşedinte, este curios faptul că în fiecare mandat parlamentar am subliniat inexistenţa sau fragilitatea protecţiei juridice şi materiale a unui grup minoritar sau a altuia în cadrul statelor membre.
Având în vedere extinderea recentă către est, situaţia a devenit, inevitabil, mult mai complexă.
Europa a 27 de state are mai mult de 100 de grupuri,dacă adăugăm minorităţile etnice şi lingvistice la cele rezultate în urma imigraţiei mai recente.
Trebuie menţionaţi - şi au fost menţionaţi - romii, un grup etnic care a trăit printre noi timp de secole.
Acesta are caracteristici proprii şi suferă cele mai mari dezavantaje dintre toate grupurile minoritare de orice fel.
Dle comisar, dublarea eforturilor noastre de a obţine o integrare treptată, dacă nu chiar asimilarea acestor grupuri şi transformarea în realitate a unităţii în diversitate reprezintă o provocare majoră pentru Europa.
Tratatul de la Lisabona nu face inutil referire, pentru prima dată în istoria Uniunii Europene, la drepturile persoanelor care aparţin acestor minorităţi şi la valorile proprii acestora.
Fiecare grup social este diferit.
Minorităţile istorico-lingvistice ale statelor membre şi dreptul recunoscut şi de necontestat al acestora de a se exprima în limba lor maternă are prea puţin sau chiar nu are nimic de-a face cu fluxurile de migraţie, care au propriile caracteristici de identificare.
Luăm ca punct de pornire Carta Europeană a limbilor minoritare şi regionale şi solicităm Fondului social european să acorde atenţie şi resurse grupurilor minoritare.
Anul 2008 ca An european al dialogului intercultural abia s-a încheiat şi cred că acest dialog se află abia la început.
Consider că trebuie să profităm de acest impuls şi să continuăm extinderea acestui dialog pentru a crea mecanisme de control la nivel european cu scopul de a proteja grupurile minoritare.
Voi încheia în următoarea notă: în statele noastre membre avem obligaţia de a proteja şi de a păstra tradiţiile şi valorile Europei multiculturale care se naşte, iar datoria acestui parlament este de a stabili standarde de integrare într-un cadru european comun, care facilitează coexistenţa paşnică.
(HU) Dle preşedinte, unul din zece cetăţeni europeni aparţine unei minorităţi naţionale.
Mulţi dintre aceştia simt că sunt copii vitregi în propria casă.
Ei se îndreaptă către Uniunea Europeană pentru a le garanta drepturile şi a contribui la îmbunătăţirea situaţiei lor.
În termeni de drepturi ale omului, cea mai mare datorie a Uniunii Europene este în legătură cu protecţia minorităţilor.
Cu toate că există temeiuri juridice pentru protecţia efectivă a minorităţilor, voinţa politică pentru afirmarea acestora este adesea insuficientă.
Ratificarea Tratatului de la Lisabona ar putea îmbunătăţi situaţia, însă nu reprezintă o soluţie magică în sine.
Este important ca instituţiile existente să funcţioneze efectiv şi, în special, ca profilul Agenţiei pentru Drepturi Fundamentale, privind minorităţile, să fie consolidat.
Diferitele minorităţi ar considera un semn favorabil cazul în care noua Comisie ar avea un comisar a cărui responsabilitate să fie exclusiv tratarea problemelor minorităţilor.
Acest lucru ar transmite un semnal clar că membrii minorităţilor sunt, de asemenea, cetăţeni cu drepturi depline ai unei Europe unificatoare.
Europa nu poate avea copii vitregi, având în vedere că într-un sens sau altul, toţi reprezentăm minorităţi.
(HU) Dle preşedinte, salut cu recunoştinţă şi apreciere includerea pe ordinea de zi a protecţiei minorităţilor naţionale tradiţionale şi etnice, precum şi a imigranţilor în Europa.
Consider dureros că, în absenţa sprijinului necesar din partea grupurilor politice, dezbaterea noastră comună de astăzi se încheie fără o decizie şi încă nu este posibil să se adopte un acord-cadru al UE privind protecţia minorităţilor.
În ţările din fostul bloc comunist principiul neintervenţiei a deţinut supremaţia.
Consider inacceptabil faptul că Uniunea Europeană lasă soluţia pentru problema minorităţilor în sfera de competenţă a fiecărui stat membru.
Consider declaraţiile preşedintelui Traian Băsescu de la Budapesta, prin care respinge solicitările îndreptăţite ale maghiarilor din Transilvania, care vizează drepturi colective şi autonomie, ca reprezentând rămăşiţe ale unei poziţii dictatoriale din timpul perioadei comunist-naţionaliste.
Uniunea Europeană este casa comună a minorităţilor naţionale, etnice, precum şi religioase şi exact din acest motiv UE nu mai poate amâna furnizarea unei protecţii instituţionale, reglementate din punct de vedere juridic, pentru acestea.
(FR) Dle preşedinte, culturile noastre includ statul de drept şi drepturile individuale, astfel încât este corect şi adecvat să apărăm drepturile unei persoane dintr-o minoritate, dar ar fi periculos să legiferăm drepturile minorităţilor nenaţionale ca şi comunităţi de sine stătătoare.
Pentru minorităţile nenaţionale, şi mă refer exclusiv la acestea, abordarea comunitară trebuie respinsă, deoarece va distruge inevitabil coeziunea multor naţiuni europene.
Acolo unde există stat de drept, reglementarea modului în care oamenii trăiesc la un loc trebuie să rămână o atribuţie la nivel naţional.
În această privinţă, în cazul în care majoritatea ar fi fost duşmanul minorităţii, atunci acest lucru ar fi pus în mod grav sub semnul întrebării democraţia respectivă.
Confruntaţi cu sărăcia sau pericolul, unele persoane îşi părăsesc ţara de origine, căutând un refugiu.
Dreptul la azil este pentru oameni un mod de a-şi exprima votul, emigrând.
Din fericire, a devenit un drept fundamental, dar, ca orice drept, reprezintă simultan şi o obligaţie.
În această situaţie, obligaţia este de a accepta normele, limba şi obiceiurile ţărilor de destinaţie.
Dreptul la azil este un drept valoros, având în vedere că este un drept inerent fiinţei umane.
Chiar dacă aparţii unei minorităţi, acest lucru nu justifică crearea unui drept al unei comunităţi.
Loialitatea ultimă trebuie fie faţă de ţara în care te stabileşti.
Este o iluzie să credem că juxtapunerea unor comunităţi tranzitorii, cu amintiri diferite, poate crea o ţară.
În timp, acest lucru va crea numai un câmp de indiferenţă sau un câmp de luptă.
Trebuie ori să-ţi placă ţara de destinaţie, ori să pleci.
Aceasta este obligaţia care se naşte din libertatea de a veni şi a pleca.
Îmi exprim sprijinul pentru protecţia minorităţilor, respectarea culturii, a limbilor, a tradiţiilor şi obiceiurilor acestora.
Cred că toate statele membre ar trebui să includă în legislaţia naţională, în diverse domenii, precizări referitoare la protejarea minorităţilor.
În acest sens, consider că România are o legislaţie deosebit de bine construită în acest domeniu şi poate constitui un exemplu pentru celelalte state membre.
O probă a acestei afirmaţii o constituie chiar un onorabil membru al acestui Parlament pe care eu îl respect foarte mult, care s-a născut, a crescut şi a învăţat în mijlocul comunităţii maghiare din Transilvania iar acum reprezintă cu mult succes Ungaria în această casă.
Protejarea minorităţilor nu trebuie însă să ducă la exagerări de tipul drepturi colective, promovarea autonomiei şi autodeterminării, inclusiv teritoriale.
De asemenea, nu cred că este benefică împărţirea minorităţilor în diverse categorii, deoarece, poate induce ideea că este nevoie de tratamente diferite pentru aceste categorii.
Toţi cetăţenii trebuie trataţi egal, trebuie să aibă aceleaşi drepturi şi obligaţii faţă de comunităţile în cadrul cărora trăiesc.
Descentralizarea şi autonomia locală în cadrul legilor naţionale răspund foarte bine la toate dorinţele cetăţenilor, indiferent de naţionalitate sau etnie.
Nu este normal să aducem în discuţie concepte care nu sunt încă consacrate în dreptul internaţional actual şi care nu sunt acceptate la nivelul statelor şi nu este nevoie să reluăm prevederi ale Consiliului Europei.
O menţiune specială trebuie făcută pentru minoritatea rromă.
Cred cu tărie că programe comune la nivelul Uniunii, în special în domeniul educaţiei, ar grăbi substanţial integrarea rromilor.
În final, îmi permit să reamintesc că orice naţiune, cât de mare ar fi ea, este o minoritate în comparaţie cu cei 500 de milioane de cetăţeni europeni.
(SK) Protecţia minorităţilor este incontestabil unul dintre cele mai importante principii, iar în ţara mea, Republica Slovacă, se garantează un standard excepţional de ridicat de protecţie pentru minorităţi.
În cazul în care vorbim despre minorităţi etnice, se poate spune că acest standard este garantat, de asemenea, sub forma autonomiei culturale şi educaţionale, având în vedere că avem o universitate pentru cea mai mare minoritate etnică de la noi.
Cu toate acestea, mă opun fundamental deschiderii unei discuţii cu privire la autonomia teritorială, deoarece consider că este un aspect politic şi juridic foarte important şi, de asemenea, deoarece consider că este, în termeni umanişti, foarte sfâşietor.
Ar putea provoca o enormă nefericire oamenilor.
Deschiderea discuţiilor privind autonomia teritorială ar ameninţa, de asemenea, în mod fundamental, unitatea şi progresul de succes al Uniunii Europene.
Pentru a încheia, dle comisar, având în vedere că aţi vorbit despre respect - da, este într-adevăr corect ca majoritatea societăţii să afişeze cel mai mare respect pentru minorităţile sale, dar consider că minorităţile care funcţionează în mod sănătos ar trebui să manifeste un respect egal pentru respectiva societate.
Dle preşedinte, aş dori să mulţumesc dlui Tabajdi pentru munca sa excelentă.
Este regretabil că nu putem încheia dezbaterea noastră cu o rezoluţie.
Sunt ferm convinsă că drepturile minorităţilor trebuie să devină o parte a acquis-ului comunitar.
Din păcate, Comisia este foarte reticentă să sugereze orice fel de măsuri în acest domeniu.
Trebuie să ne amintim că drepturile minorităţilor reprezintă o parte integrantă din drepturile omului şi, prin urmare, standardele noastre trebuie să fie cât mai ridicate posibil.
Să nu uităm că respectul pentru minorităţi şi protecţia acestora reprezintă unul dintre criteriile de la Copenhaga.
Comisia nici măcar nu aplică criteriile în mod corespunzător în timpul procesului de aderare.
Suntem pregătiţi să facem concesii, în speranţa că situaţia se va îmbunătăţi ulterior, însă după aderări, nu există încă instrumente de abordare a acestui aspect, după cum a subliniat şi comisarul Barrot luna trecută.
Am elaborat un standard comun al Uniunii Europene în domeniul drepturilor minorităţilor, iar acesta reprezintă un imperativ absolut.
(HU) Vă mulţumesc foarte mult, dle preşedinte.
Există câteva teritorii politice în cadrul Uniunii Europene unde acţionează standarde duble.
Criteriile de la Copenhaga privind drepturile minorităţilor se aplică ţărilor în curs de aderare - după cum aflat astăzi - dar nu există drepturi similare în dreptul comunitar.
În cazul în care bogăţia Europei rezidă în culturile sale diverse şi nimeni nu doreşte să vadă cultura şi limba unei naţiuni mici dispărând, atunci minorităţile etnice au o şi mai mare nevoie de protecţie, inclusiv protecţie juridică.
În noile state membre, protecţia aparentă pe care o conferea internaţionalismul socialist a dispărut, iar sentimentele naţionaliste s-au intensificat.
În plus, apar adesea diverse forme de naţionalism opresiv în noile state membre, în special având în vedere că nici criteriile de la Copenhaga nu mai sunt obligatorii.
Suntem adesea martorii intensificării unor eforturilor de asimilare - pretinse a fi în interesul minorităţii.
Din păcate, acesta este un instrument politic utilizat adesea de partidele populiste pentru a îndrepta majoritatea împotriva minorităţii.
Stabilirea de standarde juridice interne pentru a proteja statutul juridic al minorităţilor este inevitabilă.
Aceste standarde trebuie să respecte cele mai bune practici europene, consolidate pe baza diferitelor forme de autonomie care nu trebuie demascate ca un fel de crimă politică, nici respinse.
În schimb, principiul subsidiarităţii ar trebui extins pentru a permite minorităţilor să ia decizii cu privire la propriile probleme.
Poate că metoda coordonării deschise poate fi utilă în această privinţă, până la momentul în care va fi creată o bază juridică.
Aş adresa următoarea întrebare dlui comisar: nu ar fi posibilă utilizarea acestei opţiuni, a acestei metode, pentru a oferi o soluţie pentru statutul juridic al minorităţilor?
În cele din urmă, aş dori să-i mulţumesc dlui Tabajdi pentru munca sa excelentă în acest domeniu.
La nivel european există un set consistent de norme, criterii şi recomandări ce asigură protecţia cetăţenilor aparţinând minorităţilor naţionale şi sunt destul de rare cazurile de încălcare a acestora în cadrul Uniunii Europene.
România a recunoscut minorităţilor naţionale drepturi care depăşesc normele europene în materie, iar prezenţa parlamentarilor români de naţionalitate maghiară în acest for este o dovadă vie în acest sens.
Este esenţial pentru armonia interetnică în Europa ca drepturile omului să fie respectate, dar derapajele separatiste întemeiate pe exacerbarea drepturilor etnice trebuie stopate.
Proiectul european este unul al integrării, nu al enclavizării pe criterii etnice.
Consider, de asemenea, că ar trebui să ne îndreptăm mai mult atenţia asupra situaţiei minorităţilor naţionale din ţările învecinate Uniunii, cu atât mai mult când e vorba de cetăţeni de naţionalitate identică unora din ţările membre.
Un exemplu îl reprezintă românii din Ucraina, Serbia şi Republica Moldova, privaţi de drepturi elementare şi supuşi unui intens proces de deznaţionalizare.
(ES) Dle preşedinte, în UE există câteva cazuri de limbi vorbite de grupuri europene istorice, care nu pot fi utilizate în dezbaterea din cadrul acestui parlament, având în vedere că nu sunt recunoscute ca limbi de stat.
Aceasta este o pierdere pentru democraţia reprezentativă.
Unul dintre aceste cazuri este limba bască, euskera, care nu este o limbă minoritară, ci una oficială, cel puţin în zona sudică a Ţării Bascilor, care, în termeni administrativi, este clasificată ca parte a statului spaniol.
Cu toate acestea, nu este valabil acelaşi lucru - şi vă rog, dle comisar, să nu luaţi personal acest lucru - în partea nordică a Ţării Bascilor, care este anexată statului francez, al cărui preşedinte a declarat în faţa Adunării ONU că a refuza respectul pentru identităţile şi limbile naţionale înseamnă a sădi seminţele umilinţei şi că, fără acest respect, nu va exista pace în lume.
Cu toate acestea, nici limbii euskera, nici limbii bretone sau occitane nu li se acordă nici cel mai mic nivel de consideraţie, nici nu li se acordă sprijin pentru a asigura respectarea şi încurajarea utilizării lor.
De aceea solicit Agenţiei pentru Drepturi Fundamentale să supravegheze şi să lucreze în vederea asigurării că în cadrul statelor membre nu există încălcări ale drepturilor oamenilor de a folosi limba lor maternă şi că nu există discriminare împotriva cetăţenilor lor şi că toate limbile materne sunt considerate oficiale în teritoriile respective.
(Vorbitorul a continuat în limba bască)
Eskerrik asko jaun-andreok zuen laguntzagatik Europako hizkuntza guztien alde.
Dle preşedinte, salut această dezbatere, cu atât mai mult cu cât istoria europeană arată că pe timp de criză tensiunile etnice pot aprinde situaţii de altfel stabile.
Aş dori să cred că intenţia iniţiatorilor acestei dezbateri este de a sublinia valorile fundamentale generoase şi realităţile proiectului european, pentru că realităţile Uniunii Europene reprezintă într-adevăr cele mai bune standarde din lume pentru tratamentul minorităţilor.
Prin urmare, trebuie să afirmăm deschis că această adunare nu acceptă şi nu va accepta acţiuni de divizare sau coborâre a standardelor pe care le-am menţionat.
După cum a subliniat dl comisar Barrot, în fiecare ţară din Uniune în parte, există un cadru legal clar şi, cel mai adesea, oficial, care asigură protecţia diversităţii culturale.
Cu toate acestea, pentru durabilitatea societăţii noastre multi-etnice, mai există şi alte alternative în afara învăţământului superior?
Exemplele din viaţa reală arată că soluţionarea aspectelor legate de învăţământ alimentează o dezvoltare comunitară puternică.
Învăţământul este, prin natura sa, mai mult unificator decât divizor.
De fapt, ne învaţă că toţi reprezentăm o minoritate pentru altcineva.
Universitatea Babeş-Bolyai din România, din oraşul Cluj, din Transilvania, este un exemplu de universitate multiculturală care a fost menţionată de mai multe ori de Organizaţia pentru Securitate şi Cooperare în Europa drept exemplu pozitiv de excelenţă multiculturală şi interetnică.
Acolo unde este necesar, învăţământul superior în limba minorităţilor face parte din sistemul de învăţământ naţional.
Permiteţi-mi să vă dau exemplul Universităţii Sapientia din România.
Totuşi, aceste exemple pozitive nu înseamnă că ne putem întoarce privirea şi trebuie să fim conştienţi că probabil cel mai controversat aspect se află în faţa noastră: soluţionarea situaţiei dificile a comunităţii rome din întreaga Europă.
Opinia mea este că cel mai eficient mod de rezolvare a acestei probleme europene extrem de dificile, pe termen lung, este prin intermediul educaţiei.
Aş dori foarte mult să asist la o dezbatere substanţială despre modul în care Europa intenţionează să obţină beneficii de pe urma sistemului unic de învăţământ, astfel încât să rămânem uniţi în diversitate.
Consiliul Europei este instituţia care se ocupă cu respectarea drepturilor omului.
Drepturile şi protecţia minorităţilor intră în competenţa statelor membre, conform principiului subsidiarităţii.
Minorităţile tradiţionale şi etnice, minorităţile migrante şi imigranţii trebuie să respecte legislaţia naţională a statului membru de rezidenţă.
Consider că integrarea noilor minorităţi migrante nu trebuie să facă parte din politica comună în materie de imigrare pe care o elaborează în prezent Uniunea.
Această politică poate fi definită doar în momentul în care, în interiorul Uniunii, dispar barierele existente pentru libera circulaţie a lucrătorilor ce provin din statele membre ce au aderat la Uniunea Europeană după 2004.
Protecţia minorităţilor migrante face parte din principiile promovate de Europa socială.
Asigurarea condiţiilor echitabile de muncă pentru toţi cetăţenii europeni, indiferent de statul membru de origine, garantează acestora o viaţă decentă.
Ca socialist european, susţin dezvoltarea unui cadru european pentru imigrarea legală dar militez, mai întâi, pentru respectarea principiilor de bază ale Uniunii Europene pentru toţi cetăţenii europeni.
(HU) Din păcate, proiectul de decizie de astăzi este adresat Parlamentului numai sub formă de întrebare.
Reprezentanţii minorităţilor şi comunităţilor naţionale tradiţionale au încercat să convingă majoritatea prin mijloace parlamentare paşnice că ceea ce a fost bun pentru 14 state membre ale Uniunii Europene va fi bun pentru întregul teritoriul UE.
Minorităţile naţionale tradiţionale s-au regăsit într-o ţară nouă fără vina lor, fără să se fi deplasat din patria lor de origine timp de secole.
Nimeni nu le-a întrebat dacă au vrut să-şi schimbe naţionalitatea sau să adopte o nouă limbă oficială.
Aceste minorităţi naţionale tradiţionale sunt cei mai loiali cetăţeni ai ţărilor respective.
În ciuda războaielor, crizelor economice, luptelor politice interne şi asimilării, nu şi-au abandonat patria strămoşească, de durată şi totuşi nouă.
Loialitatea lor a fost neîntreruptă.
Exact din acest motiv este de neînţeles ca zeci de milioane de persoane din populaţiile puternice ale ţărilor mari să se teamă de câteva sute de mii sau, cel mult, o jumătate de milion de membri ai unei minorităţi.
Diferitele forme de autonomie din cadrul Uniunii Europene, cum ar fi autonomia teritorială şi culturală, rezultă în urma unei politici a consensului din partea majorităţii şi a minorităţii şi nu au slăbit puterea economică, politică sau socială a statului în cauză sau pe cea a Uniunii Europene.
Ţara mea, România, există în forma curentă din 1920.
În 1930 populaţia de pe acest teritoriu includea în proporţie de 28% persoane care nu erau de origine română. în prezent, această proporţie a scăzut la 10%.
Mai există şi alte state membre, în afară de România, care se confruntă cu probleme similare.
Există legi şi drepturi, însă punerea în aplicare a acestora nu poate fi garantată, chiar dacă diversitatea lingvistică, etnică şi regională reprezintă o valoare europeană.
Prin urmare, este important să se elaboreze proiecte de orientări, pe baza unor exemple existente, de succes în UE, care să fie acceptabile pentru toţi şi să nu încalce integritatea teritorială a statului.
(HU) Vă mulţumesc foarte mult, dle preşedinte.
Dle comisar, doamnelor şi domnilor, în primul rând aş dori să-mi exprim plăcerea de a saluta iniţiativa dlui Csaba Tabajdi care vizează să îmbunătăţească situaţia minorităţilor care trăiesc în Uniunea Europeană.
Cu toate că exemple eminente dovedesc că minorităţile naţionale sunt privite ca o valoare şi o oportunitate în Uniunea Europeană, cum ar fi în Tirolul de Sud şi Insulele Åland, din păcate, în Europa de Est, întâlnim şi atitudinea opusă, uneori chiar în declaraţiile oamenilor politici.
Tocmai din acest motiv avem urgent nevoie să contracarăm declaraţii care ar exclude definitiv şi pentru totdeauna solicitările de autonomie ale minorităţilor naţionale, prin trimitere la cerinţele stabilite de Uniunea Europeană.
Prin urmare, este necesar să vorbim cu determinare şi să declarăm că minorităţile naţionale au dreptul la autonomie, ca exercitare a drepturilor minorităţilor la nivel comunitar şi că trebuie să garantăm aceste drepturi fundamentale, de asemenea, prin sistemul juridic al Uniunii Europene.
Prin urmare, sprijin deplin elaborarea unor reglementări cuprinzătoare pentru protecţia drepturilor minorităţilor la nivel european.
Vă mulţumesc foarte mult.
(IT) Dle preşedinte, doamnelor şi domnilor, astăzi este o ocazie foarte fericită, iar creditul pentru aceasta, împreună cu mulţumirile mele, se îndreaptă în special către dl Tabajdi, preşedinte al intergrupului şi campion al minorităţilor.
Astăzi folosesc limba italiană, care este limba statului, nu limba mea maternă.
Fac acest lucru dintr-un motiv anume: un număr mare de minorităţi etnice din diferite ţări şi grupuri etnice trăiesc în Italia.
Astăzi doresc să utilizez această demonstraţie - precum şi demonstrarea faptului că o minoritate etnică nu este o minoritate etnică numai în sine, ci trebuie să simtă solidaritate - pentru a da acestor minorităţi o voce aici în această Cameră.
Doresc, de asemenea, să le transmit minorităţilor italiene care trăiesc în străinătate că nu ar fi avut altfel această posibilitate.
Dl Barrot a vorbit astăzi despre nediscriminare.
Consider că nediscriminarea nu este suficientă, deoarece trebuie să obţinem drepturi egale, iar acestea vor veni numai când vom avea situaţii referitoare la minorităţi şi le vom oferi ajutor considerabil să obţină un nivel egal cu cel al majorităţii.
Din acest motiv avem nevoie de discriminare pozitivă în anumite situaţii.
Cred că aceasta este o idee nouă, o idee care trebuie urmărită.
Uniunea Europeană are competenţe.
Făcând uz de articolele 21 şi 22 din Carta drepturilor fundamentale a Uniunii Europene şi de articolul 2 din Tratatul de la Lisabona - să sperăm că acestea vor intra în vigoare cât mai curând posibil - alături de criteriile de la Copenhaga, precum şi de puţină flexibilitate şi imaginaţie legislativă, am putea realiza multe lucruri importante.
Aş dori să menţionez în special articolul 2 din Tratatul de la Lisabona privind protecţia drepturilor persoanelor - iar în acest caz adresez mulţumiri speciale fostului ministru al afacerilor externe, dl Frattini, care a adus o contribuţie decisivă la includerea acestuia.
Sperăm că vor fi protejate drepturile grupurilor: acesta este obiectivul nostru.
Având în vedere că există 168 de grupuri minoritare în Uniunea Europeană şi aproape 330 pe continentul european, 100 de milioane dintre concetăţenii noştri de pe acest continent se confruntă cu această situaţie.
Noi am atins în Tirolul de Sud un nivel care, evident, poate fi îmbunătăţit, dar care este oricum foarte bun.
Când aud din partea unor reprezentanţi în această Cameră sau membri ai unor populaţii majoritare că minorităţile lor sunt bine tratate, sunt cumva neîncrezător.
Aş fi fost mai mulţumit în cazul în care reprezentanţi ai acestor minorităţi ar fi spus că sunt bine trataţi.
Noi, în Uniunea Europeană, trebuie să înţelegem că minorităţile reprezintă valoare adăugată, o punte între culturi, între popoare şi ţări.
Trebuie să lucrăm pentru unitate în diversitate culturală.
(ET) Doamnelor şi domnilor, diversitatea lingvistică şi culturală pe care o valorizăm ca pe un bun al Uniunii Europene devine adesea o problemă la nivelul statelor membre, în special în zone în care frontierele s-au deplasat din cauza vicisitudinilor istoriei sau o minoritate a devenit majoritate, iar majoritatea a devenit minoritate, cum s-a întâmplat în Estonia, patria mea.
În aceste cazuri, aceasta constituie într-adevăr o mare provocare pentru o singură ţară.
Cu toate acestea, la nivelul Uniunii Europene este foarte important să nu se aplice standarde duble.
Criteriile de la Copenhaga, pe care antevorbitorii mei le-au menţionat deja în câteva dintre luările de cuvânt şi pe care noile state aderente trebuie să le îndeplinească, au fost deja discutate, dar suntem, de asemenea, conştienţi că aceleaşi criterii, aceleaşi cerinţe - de exemplu cerinţele privind învăţământul - nu sunt îndeplinite în multe dintre vechile state membre.
Este important ca toate ţările să fie tratate în acelaşi mod, iar acele standarde minime să se aplice tuturor.
În primul rând, nu cred că Uniunea Europeană are nevoie de o politică comună în privinţa minorităţilor; drepturi egale datorăm tuturor cetăţenilor europeni, indiferent de etnie.
Pe de altă parte, dacă semnatarii întrebării aflate în dezbatere îşi doresc o politică europeană în această privinţă, îi asigurăm că, de exemplu, legislaţia românească poate fi considerată un exemplu de bună practică.
România are poate cea mai generoasă şi mai modernă legislaţie la nivel european cu privire la minorităţile naţionale.
Acestea se bucură de drepturi largi în domeniul politic şi social, identice cu cele ale tuturor cetăţenilor; minorităţile semnificative, cum este cea maghiară, beneficiază de educaţie în limba maternă la toate nivelurile; reprezentanţii minorităţilor au dreptul la locuri în Parlament, chiar dacă nu întrunesc voturile necesare.
De altfel, partidul minorităţii maghiare care a fost invocat în această seară şi în dezbaterile de ieri seară, a făcut parte din Guvernul României în 12 din cei 19 ani de când România funcţionează ca stat democratic.
Minorităţile de orice fel trebuie sprijinite atât pentru conservarea unei identităţi proprii, a valorilor, a tradiţiei şi a limbii, dar şi pentru dezvoltarea culturii acestora.
Din punctul meu de vedere, România, ca stat unitar şi suveran, este un model în ceea ce priveşte respectarea drepturilor individuale ale membrilor oricărei minorităţi.
Apreciez demersul colegilor mei parlamentari, precum şi preocuparea lor permanentă referitoare la protecţia minorităţilor etnice, tradiţionale sau naţionale.
Este un lucru firesc şi binevenit.
Referitor însă la legătura majorităţi-minorităţi, doresc să fac cunoscute două aspecte: 1) consider că nu doar membrii unei minorităţi trebuie să se implice în astfel de demersuri, ci şi, în aceeaşi măsură, şi majorităţile trebuie să se preocupe de aspectele legate de minorităţi, tocmai pentru a susţine şi a proteja ceea ce numim "unitate în diversitate”, aspect care în România se întâmplă, şi 2) apreciez că, în egală măsură, şi minorităţile ar trebui să se preocupe de starea majorităţilor, deoarece aceste două entităţi formează, doar împreună, acel tot unitar care contribuie la dezvoltarea firească a oricărei societăţi.
În contextul acestei dezbateri, aş vrea să fac o remarcă prin care să observ că minorităţile naţionale fac mult zgomot pentru că nu au argumente pentru toate drepturile pe care le pretind.
Aş vrea să lansez o sintagmă în acest sens şi anume: "zgomotul nu face bine şi binele nu face mult zgomot”.
Legile Uniunii Europene nu pot apăra numai minorităţile şi dezavantaja comunităţile naţionale, pentru că dăm de discriminare pozitivă.
Aş vrea să dau un exemplu în care realitatea infirmă ceea ce unii afirmă.
Au afirmat unii că drepturile minorităţilor maghiare nu sunt respectate în domeniul educaţiei în România şi, deoarece provin din domeniul educaţiei, aş vrea să dau un exemplu că universităţi din România au standarde europene în domeniul tratării minorităţilor.
În contextul acestei dezbateri, aş vrea să subliniez deteriorarea respectării drepturilor religioase ale românilor din Valea Timocului, Serbia.
Vorbim aici despre o comunitate de peste 100 de mii de români.
Îmi exprim pe această cale îngrijorarea faţă de decizia primăriei oraşului Negotin, Serbia, de demolare a fundaţiei bisericii ortodoxe de limbă română, deşi preotFul Boian Alexandru a obţinut toate avizele necesare.
Această biserică ar fi cea de-a doua pentru românii care trăiesc în Serbia.
Pentru curajul de a o construi pe prima, preotul Boian Alexandru a fost condamnat la două luni cu suspendare.
Subliniez faptul că Serbia s-a angajat, conform articolului 5 al Acordului de stabilizare şi asociere, să respecte drepturile omului şi protecţia minorităţilor etnice şi religioase.
Aş vrea să închei cu un citat dintr-o scrisoare a preotului Boian Alexandru, în speranţa că autorităţile sârbe nu vor demola această biserică unde se va sluji în română.
Citez: "... să ne ajute şi pe noi să dobândim aceste drepturi în ţara noastră în care trăim, Serbia, să avem măcar numai biserica şi şcoala noastră şi să putem vorbi româneşte”.
Dle preşedinte, Uniunea Europeană nu are competenţe în privinţa statutului minorităţilor naţionale în statele membre.
Cu toate acestea, acest lucru nu reprezintă o problemă, deoarece toate statele membre ale Uniunii Europene sunt membre şi în Consiliul Europei, organizaţie care are mijloacele şi experienţa pentru a aborda acest aspect.
Duplicarea activităţii Consiliului Europei ar fi în detrimentul sferei de aplicare a activităţii noastre în ceea ce priveşte minorităţile şi ar crea numai confuzie şi frustrare.
În al doilea rând, sunt îngrijorat să constat că abordarea noastră privind minorităţile se concentrează prea mult asupra unor soluţii care ar fi fost probabil valabile acum zeci şi sute de ani.
Cred că în acest domeniu, de asemenea, ar fi mai bine să ne dezvoltăm imaginaţia mai mult decât memoria.
În cele din urmă, în loc de abordarea repetată a unor domenii deja explorate, ar fi mai înţelept ca Uniunea Europeană să elaboreze un concept de protecţie transnaţională a drepturilor culturale pe un continent unde fiecare comunitate etno-culturală reprezintă, de asemenea, o minoritate.
În actualul context mondial al globalizării şi al mobilităţii persoanelor, cred că ceea ce s-a vehiculat în seara aceasta referitor la autoritatea teritorială nu-şi are sensul.
Cred că există peste un milion de români în Spania şi Italia şi nu văd de ce ar cere o autonomie teritorială în aceste ţări.
Cred că crearea unei comisii sau a unei subcomisii la nivelul Parlamentului European pentru observarea drepturilor minorităţilor ar fi o idee foarte bună şi care ar pune în practică o politică europeană la acest nivel, sau, până la urmă, dacă vreţi, anumite proceduri de respectare a drepturilor minorităţilor.
Nu cred că România a refuzat vreodată o vizită a vreunui preşedinte din statele europene, lucru iarăşi care s-a vehiculat aici.
Cred că România este un exemplu de bune practici pentru foarte multe dintre ţările Uniunii Europene.
(HU) Dle preşedinte, vă mulţumesc foarte mult, minorităţile naţionale care trăiesc pe teritoriul Uniunii Europene îmbogăţesc UE.
Parlamentul European trebuie să preia conducerea în ceea ce priveşte apărarea minorităţilor etnice, prin iniţierea de dezbateri privind statutul legal al minorităţilor.
Parlamentul trebuie să-şi asume responsabilitatea pentru elaborarea şi adoptarea unui regulament-cadru obligatoriu pentru toate statele membre.
Un astfel de regulament-cadru va servi cu adevărat intereselor comunităţilor minoritare numai dacă - păstrând în minte principiul subsidiarităţii - dispoziţiile sale vor include faptul că adoptarea unor diferite forme de autonomie consolidate pe baza consensului între majoritate şi minorităţi reprezintă modul de acordare a unui statut corespunzător comunităţilor minoritare.
Vă mulţumesc.
(SK) Da, minorităţile trebuie respectate, iar drepturile lor trebuie garantate din punct de vedere legislativ de statele membre ale UE.
Diversitatea culturală şi lingvistică trebuie păstrată, deoarece reprezintă baza unei funcţionări sănătoase a Uniunii.
Cu toate acestea, nu vom permite grupurilor politice bazate pe o poziţie minoritară să ceară insistent drepturi legate de autonomie care pun sub semnul întrebării deseori integritatea teritorială a statelor, şi care, mai mult, adesea decurg dintr-un sentiment de nedreptate datorată hotărârilor luate în trecut.
Autonomia teritorială pe baze naţionaliste şi, mai mult, care nu se bazează pe omogenitate, dar care adesea abuzează din punct de vedere politic de statutul de minoritate al majorităţii persoanelor dintr-o anumită micro-regiune sau comunitate, este o ameninţare la adresa vieţii şi coexistenţei paşnice din Uniunea Europeană.
(FR) Domnule preşedinte, am două întrebări pentru dl comisar.
În timpul acestei dezbateri, mulţi membri şi colegi au vorbit despre standarde duble, despre obligaţii inegale privind statele membre noi şi vechi.
Ce măsuri luaţi în privinţa statelor membre vechi, cu alte cuvinte în privinţa celor 15 state membre care nu respectă Acordul de la Copenhaga?
Cea de-a doua întrebare este despre minorităţile religioase, evreii şi musulmanii care trăiesc pe continentul nostru, în Uniunea noastră: ce măsuri ia Comisia pentru a le proteja credinţa, normele şi modul lor de viaţă?
Dle preşedinte, dle comisar, prima întrebare care necesită un răspuns este dacă problema minorităţilor naţionale intră exclusiv în sfera atribuţiilor naţionale sau nu.
Cred că nu, deoarece, dacă problema drepturilor omului nu este o problemă internă a statelor membre ale Uniunii Europene, atunci nu este nici problema drepturilor minorităţilor naţionale.
Acest lucru, desigur, necesită clarificări.
Iugoslavia a fost bombardată deoarece au fost încălcate drepturile cetăţenilor din Kosovo, deci de ce nu clarificăm această problemă?
În al doilea rând, de ce, înaintea aderării, situaţia din noile state membre era mai bună decât este în prezent?
În al treilea rând, dl Beazley a ridicat problema standardelor duble.
Este adevărat că, în ciuda problemelor, situaţia comunităţii maghiare in România este mai bună.
În România există probleme, însă situaţia este mai bună decât cea din Alsacia sau Bretania.
De ce există standarde duble?
În al patrulea rând, să vorbim despre autonomia teritorială.
În Insulele Åland din Finlanda şi în Tirolul de Sud din Italia, autonomia regională a stabilizat efectiv ţara.
În Spania, sistemul regiunilor autonome este un foarte bun exemplu, în ciuda câtorva extremişti basci care merită condamnarea noastră.
În cele din urmă, dle preşedinte, trebuie să spunem că nediscriminarea şi tratamentul egal nu sunt suficiente pentru a compensa dezavantajele minorităţilor.
La sfârşitul zilei, minorităţile mulţumite reprezintă factori ai stabilităţii în ţările Europei.
După cum afirma întotdeauna Henrik Lax, "dacă o politică este realizată corect, se vor culege întotdeauna roade”.
Aceasta este realitatea şi aş dori să vă mulţumesc pentru dezbatere.
Domnule preşedinte, am ascultat cu atenţie contribuţiile fiecăruia şi sunt mişcat de pasiunea care susţine o parte dintre aceste poziţii.
Dl Tabajdi tocmai a enumerat o mulţime de probleme.
Sunt foarte conştient de faptul că aceste probleme există, dar trebuie să vă reamintesc din nou - cu părere de rău, dar nu am ce face - că protecţia grupurilor, a minorităţilor naţionale ca grupuri, nu intră în sfera de competenţă a UE, nici chiar în cea a Agenţiei pentru Drepturi Fundamentale.
Cu toate acestea, la îndemnul meu, Agenţia va cerceta discriminarea etnică şi rasială când va actualiza raportul din 2007 privind rasismul, dar aş reitera faptul că tratatele nu acordă nicio competenţă în acest domeniu: nici Uniunii Europene, nici Comisiei şi nici Agenţiei.
A fost menţionată metoda deschisă de coordonare, însă şi această metodă impune să avem competenţa.
Este destul de clar că, în cazul în care Consiliul şi-ar modifica poziţia, acest lucru ar putea deschide alte căi dar, deocamdată, noi înşine acordăm o atenţie specială luptei împotriva discriminării care poate afecta în special persoanele care aparţin unei minorităţi.
Trebuie să clarificăm lucrurile aici: avem instrumentele, la nivel comunitar, pentru a combate discriminarea.
Articolul 13 din Tratatul de instituire a Comunităţii Europene a constituit baza legală pentru două directive: Directiva de punere în aplicare a principiului egalităţii de tratament între persoane, fără deosebire de rasă sau origine etnică, din 29 iunie 2000 şi Directiva de creare a unui cadru general în favoarea egalității de tratament în ceea ce priveşte încadrarea în muncă şi ocuparea forței de muncă, din 27 noiembrie 2000.
Prin urmare, din acel punct de vedere există într-adevăr o voinţă de a combate toate formele de discriminare împotriva cetăţenilor aparţinând grupurilor minoritare.
Şi în afară de toate acestea, Agenţia pentru Drepturi Fundamentale va efectua, la solicitarea mea, un studiu în profunzime asupra tuturor acestor forme de discriminare.
Acestea reprezintă cam tot ce pot spune.
Nu pot merge mai departe, deoarece nu avem toate instrumentele juridice.
Statele membre nu ne vor permite.
Acestea fiind spuse, poziţia romilor din Uniunea Europeană, de exemplu, este cu adevărat deplorabilă, iar integrarea acestora reprezintă o prioritate atât a Uniunii, cât şi a Comisiei, după cum s-a reiterat şi în cadrul Reuniunii europene la nivel înalt a romilor, din 16 septembrie, la care am participat cu dl Barosso şi dl Špidla.
Ca urmare a acestei reuniuni la nivel înalt, dl Špidla va institui o platformă europeană privind romii.
Această structură flexibilă ne va permite să fim la înălţimea provocărilor la nivelul UE.
Cu toate acestea, trebuie să fim atenţi, de asemenea, deoarece, din punctul de vedere al Comisiei, o abordare etnică ar fi contraproductivă.
Doresc să închei spunând că am fost mişcat de ceea ce s-a afirmat aici.
Este destul de clar că adevărata putere a Uniunii Europene rezidă în rezolvarea acestei probleme a conflictului între minorităţi şi majoritatea dintr-un anumit stat, dar este, de asemenea, adevărat că Uniunea Europeană este în prezent o federaţie de state naţionale, ceea ce înseamnă că ne este dificil să mergem mai departe.
Acestea fiind spuse, nimic nu împiedică schimbul informal de bune practici sau de cele mai bune practici între ţări.
V-aţi referit chiar la bunele practici din anumite state membre mai noi ale Uniunii şi nu mă îndoiesc că astfel de bune practici pot fi considerate surse de inspiraţie pentru alte exemple similare.
Aceasta este tot ce am de spus, dle preşedinte, şi regret că nu vă pot oferi un răspuns mai bun, dar sunt, până la urmă, obligat să mă aliniez la ceea ce înseamnă în prezent Uniunea Europeană, cât timp rămâne valabil.
Chiar şi aşa, aş sublinia încă o dată faptul că, în eventualitatea discriminării împotriva persoanelor care aparţin unui grup minoritar, puteţi fi sigur că voi rămâne ferm pe poziţie, deoarece intenţionez să asigur respectarea acestei nediscriminării care, sper, va fi instituţionalizată puternic de Carta Drepturilor Fundamentale, ca urmare a ratificării Tratatului de la Lisabona.
Dezbaterea este închisă.
Declaraţii scrise (articolul 142 din Regulamentul de procedură)
Nicio ţară europeană contemporană nu neagă drepturile minorităţilor.
Conform motto-ului UE "Uniţi în diversitate”, construim o Europă multiculturală, o Europă în care minorităţile naţionale coexistă cu marile state monolitice şi se bucură de totalitatea drepturile lor politice şi civice.
Se pare că Europa este în consens în această privinţă.
În zilele noastre, oricine pune sub semnul întrebării drepturile minorităţilor cu siguranţă nu va reuşi în lumea politicii.
Drepturile minorităţilor sunt înscrise în dreptul intern al fiecărui stat membru al UE şi confirmate, de asemenea, de multiple acorduri internaţionale.
Prin urmare, am fost uimit de decizia pronunţată de Curtea Administrativă Supremă din Lituania de la 30 ianuarie anul acesta.
Conform deciziei, plasarea plăcuţelor cu nume de străzi în limba poloneză alături de alte plăcuţe cu nume de străzi în limba lituaniană contravenea legii.
S-a dispus ca autorităţile din regiunea Vilnius să îndepărteze plăcuţele în limba poloneză în termen de o lună.
Problema este în mod special sub semnul întrebării, deoarece etnia poloneză reprezintă 70% din populaţia din regiunea Vilnius, iar plăcuţe cu numele străzilor în limba poloneză se găsesc aproape peste tot.
Acest lucru s-a întâmplat în ciuda faptului că Lituania s-a angajat să respecte Carta europeană a autonomiei locale şi a ratificat în 1995 Convenţia-cadru europeană pentru protecţia minorităţilor naţionale.
Articolul 11 din aceasta din urmă prevede utilizarea limbilor minorităţilor inclusiv pe plăcuţele cu numele străzilor.
Este greu de înţeles de ce Lituania, care este stat membru al UE de cinci ani, desconsideră standardele Uniunii şi nu garantează drepturile minorităţilor de pe teritoriul său.
Domnule preşedinte, stimaţi colegi, vin dintr-o regiune de la graniţa româno-maghiară, din judeţul Arad, unde problemele privind minorităţile au fost depăşite de mult.
Aici, colegii și prietenii din copilărie care au urmat școala primară şi apoi studiile universitare în limba maghiară, folosesc astăzi şi limba maghiară în instituțiile în care lucrează.
Am condus județul Arad și regiunea vestică din România.
În această zonă, a județelor Arad, Timiş şi Bihor din România, Csongrád şi Békés din Ungaria, românii împreună cu maghiarii au finalizat zeci de proiecte comune şi continuă altele, utilizând o singura limbă, europeană, pentru a rezolva probleme comune europene.
Îi invit pe toţi cei care doresc să cunoască personal modelul românesc de rezolvare a problemei minorităților, înainte de a se exprima în diverse foruri europene, să vadă la faţa locului care este realitatea.
Drepturile minorităţilor naţionale din cadrul statelor membre UE constituie o problemă importantă în ceea ce priveşte drepturile omului.
Cu toate acestea, în practică, problema este adesea exploatată în acţiuni cu scopul de a răspândi revizionismul în întreaga Europă şi de a aduce în discuţie frontierele.
Dreptul de a utiliza limba maternă a unei persoane şi dreptul de a păstra cultura tradiţională şi obiceiurile unei persoane sunt, fără îndoială, două dintre drepturile care trebuie protejate.
Recent au existat cazuri în Europa unde anumite minorităţi şi-au exprimat dorinţa de a se restitui anumite teritorii unei ţări faţă de care manifestă loialitate.
Acest lucru provoacă o reacţiei a populaţiei majoritare.
Au existat, de asemenea, cazuri în care minorităţile care numărau şapte milioane de persoane au fost ignorate şi li s-a refuzat statutul de minoritate.
Acest lucru li s-a întâmplat, de exemplu, polonezilor din Germania.
Germania încalcă astfel drepturile fundamentale ale minorităţilor.
Cazul persoanelor care au ajuns în ţările noastre din afara Europei este destul de diferit.
În mod clar, aceste persoane au dreptul la propria lor cultură şi limbă.
Cu toate acestea, nu îşi pot crea propriile lor zone speciale în care să transfere normele propriilor lor ţări de origine.
În cazul în care doresc să trăiască printre noi, trebuie să fie pregătiţi să se integreze în ţările noastre şi să devină cetăţeni responsabili ai ţării unde s-au stabilit.
Drept de vot pentru persoanele care nu au cetăţenia Letoniei la alegerile locale (dezbatere)
Următorul punct este dezbaterea privind întrebarea orală adresată Comisiei, privind dreptul de vot pentru persoanele care nu au cetăţenia Letoniei la alegerile locale, adresată de David Hammerstein, în numele Grupului Verzilor/Alianţa Liberă Europeană, Alexandra Dobolyi, în numele Grupului Socialist din Parlamentul European, Willy Meyer Pleite, în numele Grupului Confederal al Stângii Unite Europene/Stânga Verde Nordică şi Marian Harkin, în numele Grupului Alianţa Liberalilor şi Democraţilor pentru Europa - B6-0007/2009).
Dle preşedinte, există un stat membru al Uniunii Europene care utilizează conceptul de "non-cetăţeni” pentru a desemna sute de mii de persoane care trăiesc în ţara respectivă.
Marea lor majoritate s-au născut în acea ţară, lucrează în acea ţară dar, cu toate acestea, sunt calificaţi drept "non-cetăţeni”.
Aceasta este o aberaţie în Uniunea Europeană.
Aceasta este o aberaţie deoarece Uniunea Europeană se bazează pe conceptul de nediscriminare, pe principiul egalităţii, care în prezent este negat în acea ţară: nu recunoaşte drepturile acelor persoane şi supune un grup discriminării istorice pur şi simplu pe baza originii etnice.Acest lucru nu este acceptabil.
Am examinat cazurile specifice în cadrul Comisiei pentru petiţii.
Primul caz a fost cel al unui bărbat care a venit şi a spus "prima dată când am putut vota a fost în timpul studenţiei mele din Germania.
Am putut vota în cadrul alegerilor locale germane, dar nu am putut face acest lucru în propria mea ţară, deoarece aceasta nu mă recunoaşte.
Nu am alt paşaport.
Nu am altă ţară.
Am doar această ţară şi nu pot vota.”
Acest lucru este o aberaţie.
Am întâlnit un alt caz în Comisia pentru petiţii privind un bărbat care a trecut examenul de limbă din Letonia, care cunoaşte toate legile şi căruia, cu toate acestea, nu i se acordă cetăţenia, deoarece statul consideră că - şi repet ce ne-a spus ambasadorul - "acest om nu este loial statului”.
Cum este posibil acest lucru?
Cum este posibil ca această situaţie să afecteze 20-25% din populaţia unui stat membru din cadrul Uniunii Europene?
Solicităm respectarea drepturilor fundamentale ale persoanelor şi sensibilizarea tuturor privind această situaţie, dat fiind faptul că unele ţări au aderat la Uniunea Europeană fără a îndeplini criteriile de la Copenhaga.
De asemenea, solicităm să se exercite presiuni asupra Comisiei, deoarece, până în prezent, Comisia Europeană a dat dovadă doar de slăbiciune şi de o lipsă totală de interes sau preocupare.
autor. -Dle preşedinte, este trist să constatăm că în zilele noastre, după aproape cinci ani de la extindere, există puţine dovezi că Letonia a demonstrat respect pentru cea mai mare minoritate a sa.
Recomandările Parlamentului European şi ale altor nenumărate organizaţii instituţionale au fost complet ignorate.
O mare parte a populaţiei letone a fost îndepărtată de stat şi de instituţiile sale.
Nu este de mirare că rata de naturalizare este redusă.
Să transformi oamenii în străini şi să le emiţi un paşaport străin nu le inspiră sentimentul de a fi asociaţi cu statul.
Aceştia nu sunt implicaţi.
Nu iau decizii.
Nu votează, nici măcar în acele oraşe în care ei reprezintă până la 40% din populaţie şi unde deciziile politice le afectează în mod direct viaţa.
Este această situaţie bună sau rea pentru Uniunea Europeană?
Aceasta este întrebarea pentru Comisie şi pentru Consiliu.
Democraţia nu poate prospera fără societatea civilă şi nu există societate civilă fără implicare.
Participarea începe la nivelul comunităţii locale.
Aceşti oameni s-au născut în respectiva ţară sau şi-au petrecut o mare parte a vieţii lor acolo şi vorbim despre mai mult de 15% din populaţia Letoniei sau despre aproximativ 372 000 de persoane.
UE trebuie să ia măsuri în numele lor.
De ce nu ia Comisia măsuri în această privinţă?
Cetăţenii altor state membre ale UE care locuiesc în Letonia pot vota şi pot participa la alegerile municipale şi europarlamentare, dar sute de mii de persoane care s-au născut în respectiva ţară sau care şi-au petrecut marea majoritate a vieţii lor acolo nu se bucură de acest drept.
Doresc să întreb Comisia şi Consiliul ce au întreprins pentru a aborda această problemă împreună cu autorităţile letone şi să solicit acestora să ia masuri în consecinţă, fără întârziere.
Dle preşedinte, grupul meu, Grupul Confederal al Stângii Unite Europene/Stânga Verde Nordică, nu a ezitat să adreseze Comisiei această întrebare orală când, în timpul mai multor sesiuni ale Comisiei pentru petiţii, am devenit conştienţi de situaţia în care se află mulţi dintre cetăţenii Letoniei.
Membri ai Comisiei, dle comisar, este inacceptabil să constatăm cazuri de segregare a cetăţenilor în Uniunea Europeană a secolului al XXI-lea.
Acest lucru nu este în armonie cu Uniunea Europeană, cu principiile sau valorile acesteia.
Într-un stat care face parte din Uniunea Europeană din 2004, cu o populaţie de aproape 2,5 milioane de locuitori, este în vigoare o lege care împiedică jumătate de milion de persoane, pur şi simplu, să-şi exercite drepturile lor de cetăţeni.
Aceste persoane sunt numite non-cetăţeni.
Au un paşaport de culoare neagră şi din acel motiv ei sunt numiţi "negri” sau "vinete”.
Sunt numiţi astfel chiar de administraţie, de stat, de guvern şi aceştia sunt cetăţenii care nu se bucură de dreptul lor legitim de a putea vota sau de a putea fi aleşi.
Considerăm că, prin urmare, Comisia Europeană ar trebuie să exercite o presiune considerabilă asupra guvernului pentru a împiedica nerespectarea de către acesta a numeroasele recomandări făcute de diferite instituţii, cum ar fi Comisia Naţiunilor Unite pentru drepturile omului, Comisia Naţiunilor Unite pentru eliminarea discriminării rasiale, Adunarea Parlamentară a Consiliului Europei, Consiliul Congresului autorităţilor locale şi regionale din Europa, Comisarul pentru drepturile omului al Consiliului Europei şi recomandări făcute chiar de acest Parlament în cadrul dezbaterii privind aderarea Letoniei, Rezoluţia din 11 martie, în care s-a stipulat clar că trebuie găsită o soluţie reală pentru problema segregării şi pentru problema acelor cetăţeni cărora li se cere să dovedească că s-au născut înainte de 1940.
Acest lucru este, pur şi simplu inacceptabil.
Nu consider că ar trebui tolerat.
Nu putem coexista în Uniunea Europeană în timp ce această situaţie continuă şi, prin urmare, considerăm că este foarte important ca autorităţile Uniunii Europene, Comisia şi noi toţi să prezentăm propuneri în acelaşi spirit pentru a pune capăt acestei situaţii.
În acest scop, grupul nostru aşteaptă propuneri concrete din partea Comisiei privind aspectele ridicate în aceste dezbateri.
În ceea ce priveşte limba, suntem preocupaţi, de asemenea, de faptul că, potrivit noilor reglementări - şi au existat demonstraţii studenţeşti anul trecut - 60% din planul de învăţământ trebuie predat în limba letonă, drept urmare, creând o discriminare clară împotriva limbii ruse.
Parcă îmi amintesc că în timpul dictaturii lui Franco din ţara mea de origine, Spania, s-a interzis vorbirea limbii basce, catalane sau galiciene.
Acele limbi au fost pur şi simplu interzise.
Astăzi realitatea este că ele sunt co-oficiale.
Cred că aceasta este o situaţie care ar trebui, de asemenea, să fie pusă în aplicare astfel încât, în cele din urmă, niciun cetăţean al Uniunii Europene să nu fie împiedicat să se exprime în limba sa maternă, în propria sa limbă, care ar trebui să aibă un statut oficial egal cu al oricărei alte limbi care poate fi folosită în acel stat.
Prin urmare, invit Comisia să acţioneze dinamic o dată pentru totdeauna astfel încât să împiedice segregarea care are loc într-o ţară membră a Uniunii Europene.
Dle preşedinte, în cadrul unei moţiuni de ordine, membrii aceste Camere vor avea puncte diferite de vedere asupra chestiunii dezbătute, dar dumneavoastră, în calitate de preşedinte, aveţi dreptul şi chiar datoria de a sfătui colegii în ceea ce priveşte modul de exprimare a acestor opinii pe care au dreptul să le exprime.
Cred că ultima afirmaţie a conţinut elemente care erau foarte aproape de a fi calomniatoare la adresa unui guvern al Uniunii Europene.
Obiectez la adresa acestui lucru.
Consider că, dacă ne uităm la Regulamentul nostru de procedură, conduita corespunzătoare pentru dezbateri în această Cameră nu permite membrilor utilizarea unui limbaj ca cel la care tocmai am asistat.
Deoarece nu am interpretat cuvântul deputatului în maniera pe care tocmai aţi susţinut-o, nu am apelat la competenţele care îmi sunt conferite conform Regulamentului de procedură.
(ES) Dle preşedinte, dat fiind faptul că am fost menţionat, susţin fiecare cuvânt din cele pe care le-am adresat.
Dle preşedinte, a fost dat exemplul Spaniei, dar, de fapt, statul spaniol este cel care a abordat efectiv problema.
Comisia este conştientă de circumstanţele specifice în care se află minoritatea vorbitoare de limbă rusă din Letonia.
S-au făcut mari eforturi ca parte a strategiei de pre-aderare pentru a promova naturalizarea şi integrarea acestor persoane, în conformitate cu recomandările Organizaţiei pentru Securitate şi Cooperare în Europa şi ale Consiliului Europei.
Comisia a subliniat în mod repetat faptul că toate părţile implicate, inclusiv minorităţile însele, trebuie să contribuie la acest proces complex şi să vină cu soluţii.
În ceea ce priveşte problema specifică a participării persoanelor care nu sunt cetăţeni letoni la alegerile locale, tot ceea garantează Tratatul de instituire a Comunităţilor Europene, în ceea ce priveşte drepturile electorale, este participarea cetăţenilor UE la alegerile europene sau municipale din statul lor membru de reşedinţă, chiar dacă aceştia nu sunt resortisanţi ai acelui stat.
Participarea la alegeri a persoanelor care nu sunt cetăţeni ai unei ţări a UE şi, prin urmare, nu sunt cetăţeni ai UE, nu este un aspect guvernat de dreptul comunitar.
Prin urmare, Comisia nu poate purta discuţii cu Letonia cu privire la problema participării acestor persoane la alegerile locale.
Decizia privind astfel de probleme depinde de statele membre.
Înţeleg situaţia descrisă de co-autorii acestei întrebări orale, dar din nefericire, nu le pot oferi niciun alt răspuns, deci trebuie să lăsăm rezolvarea acestei probleme la latitudinea Letoniei, deoarece în această privinţă Uniunea nu are poziţia legală de a o rezolva.
Vă mulţumesc domnule preşedinte, trebuie să vă reamintesc că în mica mea ţară, Letonia, sunt 2,3 milioane de locuitori, din care aproximativ 1,6 milioane sunt de origine etnică letonă.
Cu toate acestea, în Letonia, educaţia primară se face de către stat şi administraţia locală în opt limbi minoritare, dintre care unele, cum ar fi români sau estonă, sunt minorităţi foarte mici.
Când se vorbeşte despre non-cetăţenii vorbitori de limbă rusă, nu se poate folosi conceptul de "minoritate tradiţională”.
În sensul ţărilor vest-europene, se poate spune că sunt noi veniţi sau imigranţi care, pe timpul ocupaţiei sovietice, au ajuns în Letonia şi s-au bucurat de multe privilegii.
În primul rând, au avut privilegiul de a nu învăţa limba ţării şi a poporului către care au venit, ci de a vorbi doar limba rusă.
Ţara mea a legiferat una dintre cele mai generoase legi de naturalizare din Europa, tocmai pentru a veni în întâmpinarea acestor persoane.
În perioada de peste zece ani în care a fost în vigoare această lege, aproximativ 50% dintre non-cetăţeni au obţinut drepturi de cetăţenie.
Cu toate acestea, când s-a efectuat, recent, un sondaj, la sfârşitul anului 2008, printre persoanele care nu s-au naturalizat, 74% nu doreau să obţină cetăţenia letonă.
În al doilea rând, doar o treime dintre non-cetăţeni au folositdreptul de a se înregistra ca cetăţeni letoni născuţi după ce Letonia şi-a recâştigat independenţa - doar o treime.
De ce se întâmplă acest lucru, nu ştiu.
Dna Ždanoka, care a fost aleasă din Letonia şi care reprezintă cetăţenii letoni de origine rusă, nu ţine secret faptul că, după obţinerea dreptului de vot pentru non-cetăţeni, următorul pas ar fi acordarea statutului de a doua limbă de stat sau limbă oficială pentru limba rusă.
Ce înseamnă acest lucru?
În primul rând, acest lucru înseamnă păstrarea statului privilegiat al persoanelor care au venit în Letonia din Rusia şi în al doilea rând, ar însemna semnarea unei sentinţe [la moarte] pentru limba şi cultura letonă deoarece, în spatele vorbitorilor de limbă rusă, mai sunt încă 140 de milioane în Rusia, cu ambiţii naţionaliste crescânde.
Acest lucru nu este posibil pentru limba letonă, aşa mici cum suntem, aşa puţini cum suntem.
În cele din urmă, am aderat la Uniunea Europeană nu pentru a conserva societatea divizată creată de ocupaţia sovietică, ci pentru a o depăşi şi a ne păstra propria identitate.
Vă mulţumesc.
în numele Grupului PSE. - Dle preşedinte, răspunsul comisarului Barrot a fost foarte dezamăgitor.
M-aş fi aşteptat la un răspuns mai favorabil din partea dumnealui, în ciuda constrângerilor juridice conform cărora acţionează.
Am crezut că ar fi putut spune că ar face tot ce ar fi posibil pentru a încuraja schimbarea în Letonia în spiritul principiului diversităţii al Uniunii Europene.
Eu sunt din Irlanda; Vorbesc limba engleză.
Limba engleză este limba mea maternă, dar nu sunt englez: sunt irlandez.
Realitatea este că Uniunea Europeană este alcătuită din multe state.
Aproape toate statele noastre au minorităţi şi majorităţi care au o istorie legată de apartenenţa lor la un imperiu sau de existenţa lor ca imperiu sau colonie.
A trebuit să facem faţă acestui lucru.
În cazul în care m-aş muta în Letonia şi aş trăi şi lucra acolo pentru o perioadă de timp, aş putea vota în cadrul alegerilor locale.
Cu toate acestea, există sute de mii de persoane în Letonia care s-au născut acolo, dar care nu pot vota în cadrul alegerilor locale.
Acest lucru este o nedreptate, dar - i-aş spune dlui Pīks - este şi auto-distructivă deoarece, pentru a depăşi greutăţile şi temerile, trebuie să-i facem pe toţi cetăţenii să se simtă bineveniţi în statele noastre.
Trebuie să-i încurajăm să se implice din punct de vedere politic.
Permiţând votul persoanelor în cadrul alegerilor locale i-am ajuta să se simtă ca făcând parte din comunitatea lor şi din procesul de administrare a propriilor lor comunităţi locale şi acest lucru ar ajuta la, după cum spun eu, la depăşirea barierelor.
Una dintre cele mai mari comunităţi migratoare din Irlanda este cea a britanicilor.
Aceştia pot vota toţi în cadrul alegerilor locale din Irlanda.
Nu pot vota toţi în cadrul alegerilor naţionale, deoarece nu toţi deţin cetăţenia irlandeză, dar toţi votează în cadrul alegerilor locale irlandeze şi aduc toţi o contribuţie foarte importantă la viaţa politică irlandeză.
Deci, aş face apel la acele persoane din această Cameră care sunt din Letonia - şi din oricare alte state membre care au probleme cu minorităţile, sau chiar cu majoritatea - să ţină cont de faptul că, pentru a depăşi aceste obstacole şi pentru a depăşi teama, trebuie să-i facem pe aceşti oameni să se simtă bineveniţi şi să-i incorporăm în procesul nostru politic, nu să-i ţinem departe de el.
în numele Grupului ALDE. - Dle preşedinte, mai întâi de toate trebuie reamintit faptul că după 1945, în timp ce britanicii, francezii şi olandezii îşi eliberau coloniile, ruşii începeau să le ocupe.
De asemenea, în 1949, când Convenţia de la Geneva a interzis stabilirea civililor în teritoriile ocupate, rusificarea Letoniei a fost intensificată şi a fost organizat un flux de două milioane de imigranţi de către autorităţile sovietice.
Prin urmare, se poate spune că, atunci când Republica Letonă şi-a redobândit independenţa în 1991, nou-veniţii erei sovietice locuiau în Letonia ilegal.
Deci, cetăţenilor ruşi din zilele noastre li se acordă cetăţenie prin procesul de naturalizare ca act umanitar din partea guvernului leton şi nu ca un drept.
Conform Cartei Naţiunilor Unite, în mod normal legislaţia privind cetăţenia ţine de afacerile interne ale unei ţări şi nicio altă ţară nu se poate amesteca, nici chiar ONU.
Prin urmare, poziţia autorităţilor letone privind posibilitatea acordării drepturilor de vot non-cetăţenilor este fermă şi neschimbată: dreptul de a vota face parte integrantă din cetăţenie.
O astfel de poziţie este, de asemenea, conformă dreptului şi practicii internaţionale.
În acelaşi timp, Letonia, cu ajutor financiar considerabil din partea altor ţări - cu excepţia Rusiei - a făcut eforturi semnificative pentru a facilita procesul de naturalizare şi integrare a non-cetăţenilor din Letonia, scăzând procentul acestora la 16% la sfârşitul anului 2008.
Scopul nostru este să ne asigurăm că toţi locuitorii din Letonia pot solicita cetăţenie şi se pot bucura pe deplin şi efectiv de drepturile lor.
Letonia urmăreşte să aibă cetăţeni cu drepturi depline, în loc să aibă non-cetăţeni cu multe drepturi.
Înţeleg că această poziţie a Letoniei contrazice politica publicată în ediţia rusească a Diplomatic Herald de dl Karaganov în 1992, precum şi pe susţinătorii săi de aici din Parlamentul European, dar nu vom renunţa niciodată să ne protejăm ţara împotriva acestor campanii de dezinformare.
Dle comisar, doamnelor şi domnilor, legislaţia liberală a Letoniei a permis oricui să depună mărturie pentru loialitatea sa faţă de statul leton şi faţă de valorile democratice ale Occidentului.
Drept rezultat, din 1993, numărul de non-cetăţeni a scăzut cu 59%.
Majoritatea afacerilor statului leton aparţin antreprenorilor ruşi.
Acestea sunt argumente care ne permit să respingem plângerile împotriva statului leton.
În plus, merită să subliniem faptul că în Letonia există persoane care, ca membri ai grupului Interfront, au luptat împotriva independenţei statului leton, au îndemnat la conservarea imperiului acaparator care a fost URSS, încă neagă faptul ocupaţiei Letoniei, încă scuză crimele totalitariste sovietice din statele baltice şi care au votat împotriva calităţii de membru al UE şi al NATO a Letoniei.
Este posibil ca aceste convingeri ale lor să fie un obstacol semnificativ în calea oricărei dorinţe de a obţine cetăţenia letonă.
Prin urmare, să nu-i împiedicăm să trăiască în lumea valorilor lor trecute!
în numele Grupului Verts/ALE. - Dle preşedinte, discutăm cazul Letoniei tocmai din cauză că este unic.
Non-cetăţenii letoni nu sunt cetăţeni ai vreunui stat şi nu au niciun drept de a participa la orice alegeri.
Toţi adulţii cu statutul de non-cetăţeni ai Letoniei erau rezidenţi permanenţi ai ţării la începutul anilor 1990.
Ultima dată când au avut ocazia să se bucure de drepturile lor de vot a fost acum 19 ani, de ex. în martie 1990, când a fost ales Consiliul Suprem al Letoniei.
Un an şi jumătate mai târziu, acelaşi consiliu şi-a privat o treime din proprii săi alegători de drepturile lor de vot.
Acesta este un caz unic în istoria parlamentară.
Comisarul a vorbit doar despre integrarea non-cetăţenilor în societate şi despre naturalizarea lor.
Cu toate acestea, o astfel de abordare pune lucrurile într-o ordine inversă: non-cetăţenii sunt deja o parte a societăţii - 32% dintre ei s-au născut pe plan local - şi pentru mulţi, procedura de solicitare a cetăţeniei a propriei lor ţări este umilitoare şi nu parcurg procesul de naturalizare din principiu.
Pentru elita politică letonă, privarea acestei părţi esenţiale a populaţiei minoritare de drepturile lor fundamentale reprezintă un instrument pentru păstrarea puterii.
Aceştia se folosesc de vechea metodă "dezbină şi cucereşte” şi, prin urmare, Uniunea Europeană trebuie să ia măsuri în numele non-cetăţenilor letoni.
Sunt convinsă că valorile fundamentale ale UE, cum ar fi nediscriminarea pe baza originii etnice şi democraţia participativă, trebuie să prevaleze în faţa competenţelor naţionale.
Dle preşedinte, am aflat în cadrul acestei dezbateri cum democraţia Letoniei, independenţa şi toate celelalte norme decente ale societăţii au fost zdrobite de două dictaturi criminale din ultimul secol.
Letonia a fost invadată de Stalin, apoi de Hitler şi apoi din nou de Stalin.
Populaţia letonă a fost apoi supusă întemniţării, deportărilor şi execuţiilor.
Stalin a importat apoi nu numai vorbitori de limbă rusă, ci şi vorbitori de ucraineană şi bielorusă.
Noi toţi, inclusiv dna Ždanoka, l-am condamna în zilele noastre pe Stalin şi munca sa, dar ce facem în privinţa acestei probleme, dle comisar?
Aţi afirma acum public, nu doar că nu aveţi dreptul juridic de a interveni, dar şi că toate statele membre ale Uniunii ar trebui să-şi respecte cerinţele juridice în ceea ce priveşte legislaţia electorală?
Cred că este important, nu doar pentru Letonia, ci pentru toate ţările noastre.
Desigur că răspunsul este că dacă aveţi sentimente puternice faţă de acest lucru, ca acei numeroşi vorbitori de limbă rusă letoni care au obţinut cetăţenia letonă, ar trebui să luaţi cetăţenia acestei ţări de care sunteţi mândru, unde v-aţi născut şi unde trăiţi.
Nu o respingeţi.
Nu solicitaţi privilegii dacă nu vreţi să vă jucaţi rolul.
Dumneavoastră puteţi obţine cetăţenie.
A existat un exilat palestinian care a obţinut cetăţenia letonă.
Dacă acesta a putut învăţa limba, sunt sigur că şi acei letoni vorbitori de limbă rusă pot face acelaşi lucru.
Desigur că ni se reaminteşte că marea majoritate au obţinut cetăţenia letonă.
Dacă faceţi parte dintr-o ţară, cred că aveţi drepturi şi îndatoriri.
(HU) Doresc să o felicit pe Alexandra Dobolyi şi pe colegii săi coautori.
Aceasta este una dintre cele mai grave probleme în ceea ce priveşte drepturile omului din Uniunea Europeană de astăzi.
Înţeleg toate rănile istorice ale prietenilor noştri letoni, de când au fost supuşi unei asimilări teribile în timpul erei sovietice, staliniste.
Cunosc foarte bine această practică, dar nimic nu poate justifica răzbunarea istorică.
I-aş sfătui pe prietenii mei letoni să urmeze exemplul Finlandei, care a fost oprimată de Suedia timp de secole şi totuşi Finlanda nu s-a răzbunat niciodată pe cetăţenii finlandezi vorbitori de limbă suedeză.
Este imposibil să deportezi sau să asimilezi câteva sute de mii de oameni şi, prin urmare, trebuie să li se acorde drepturilor lor europene.
Sunt foarte întristat de cuvintele dlui comisar Barrot, deoarece în loc ca UE să transmită un semnal clar că situaţia este de neconceput şi contrară valorilor fundamentale ale UE, dl Barrot ridică din umeri şi spune că Uniunea Europeană nu poate face nimic Ei bine, acest lucru este chiar trist.
Trebuie găsit un compromis istoric între letonii majoritari şi minoritatea rusă.
Aceasta este singura soluţie, nu există alta.
Vă mulţumesc pentru atenţie.
(LV) Doamnelor şi domnilor, toamna trecută am adresat o întrebare scrisă dnei comisar Ferrero-Waldner, în care îmi exprimam teama că privilegiul de a intra fără viză în Rusia acordat de aceasta non-cetăţenilor letoni din Letonia şi Estonia a avut un efect negativ asupra dorinţei lor de a deveni cetăţeni.
Dna Ferrero-Waldner a fost de acord cu mine, dar astăzi, anumiţi deputaţi - autorii întrebărilor - afişează o lipsă totală de înţelegere a situaţiei Letoniei.
Dacă mai adăugăm la drepturile non-cetăţenilor şi includem dreptul de a vota în alegerile locale, numărul de non-cetăţeni, care s-a înjumătăţit din 1995, nu va mai scădea în continuare, după toate probabilităţile.
Legea cetăţeniei letone este una dintre cele mai generoase din Europa.
Orice non-cetăţean poate obţine drepturi depline, inclusiv dreptul de a vota, dacă devine cetăţean leton.
Non-cetăţenii letoni au apărut ca rezultat direct al ocupaţiei sovietice de 50 de ani.
Anumite forţe politice, care susţin aşa-numita politică de protecţie a compatrioţilor Kremlinului, încă uneltesc, prin intermediul acestor persoane, să-şi crească propriul capital politic.
Vă mulţumesc.
(LV) Dle preşedinte, dle comisar, măsura în care această dezbatere îi interesează pe autorii întrebării poate fi văzută din faptul că niciunul dintre ei nu mai este în Cameră şi astfel ei nu vor fi auzit cele tocmai spuse de Inese Vaidere - şi anume că politica reală privind vizele a Rusiei nu a fost o armă folosită pentru a contribui la procesul de naturalizare din Letonia, ci pentru a obţine exact contrariul.
Din păcate, sondajele opiniei publice confirmă faptul că majoritatea acestor persoane nu vor deveni niciodată patrioţi letoni, dar majoritatea sunt deja patrioţi ai altei ţări.
Dacă ar fi obţinut atribuţii în administraţia locală, următorul pas ar fi fost, desigur, cererile de autonomie şi statutul oficial al limbii lor.
Putem observa deja care ar fi fost următorii paşi, după cum arată evoluţia pe termen lung a situaţiei în locuri ca Abhazia şi Osetia de Sud - în aceste zone autonome se vor emite paşapoarte ruseşti.
Vă mulţumesc.
(LT) În împrejurări normale, ar fi posibil să propunem ca rezidenţii permanenţi să participe la alegerile pentru consiliul local, dar ştim cu toţii prea bine că majoritatea non-cetăţenilor letoni ar putea fi cu greu descrişi ca ajunşi în ţară în condiţii normale.
Sosirea lor este o consecinţă directă a ocupaţiei Letoniei pusă în aplicare de Uniunea Sovietică.
Este şi rezultatul procesului de rusificare efectuat timp de cinci decenii, cu încălcarea normelor de drept internaţional.
Toţi avem dreptul de a alege - să fim cetăţeni sau să fim loiali statului nostru, nu?
Cu toate acestea, fiecare alegere are consecinţele sale şi din acest motiv ne putem învinovăţi doar pe noi înşine, nu statul care a acordat libertatea de alegere.
(SV) Care sunt consecinţele ocupaţiei sovietice de cincizeci de ani pentru cetăţenii letoni?
De ce o mare parte a populaţiei vorbitoare de limbă rusă nu doreşte să solicite cetăţenie?
Care este rolul Rusiei în toate acestea?
Letonia are nevoie de sprijinul nostru, nu de condamnarea noastră, pentru a-şi putea încuraja non-cetăţenii săi să solicite cetăţenie.
Aş dori să adresez următoarea întrebare domnului Tabajdi: de ce s-ar răzbuna Finlanda pe Suedia şi ce legătură are acest lucru cu problema în cauză?
(DE) Dle preşedinte, dle comisar, doamnelor şi domnilor, este normal pentru cetăţenii Europei să ia parte la învăţământul obligatoriu.
Acest lucru implică familiarizarea cu obiceiurile şi cultura ţării în care trăieşti, pentru a putea trăi acolo.
Învăţământul obligatoriu implică învăţarea limbii ţării şi posibil a altor limbi.
Constituie, de asemenea, baza formării profesionale şi arată cum s-a dezvoltat cultura ţării şi direcţia în care se îndreaptă.
În plus, elevii învaţă despre istorie.
Învăţământul obligatoriu, după cum este înţeles în prezent, ajută oamenii să trăiască împreună în armonie.
Dacă trăieşti într-o ţară, este clar că trebuie să poţi înţelege limba acelei ţări.
Acesta este scopul unui bun sistem de învăţământ obligatoriu.
În sprijinul acestei afirmaţii, aş dori să spun că multe dintre problemele Europei ar putea fi rezolvate de dispoziţii eficiente privind învăţământul obligatoriu pentru toţi rezidenţii unei ţări.
Dle preşedinte, am ascultat atent ambele părţi.
Este foarte greu, în acest context, pentru Comisie, să preia problema de la statul leton şi să o abordeze.
Tot ce pot face în această situaţie este să-i încurajez să desfăşoare un dialog intern, care cred că ar fi de dorit.
Din păcate, aceasta este tot ceea ce pot spune.
Dezbaterea este închisă.
Ordinea de zi a următoarei şedinţei: consultaţi procesul-verbal
Ridicarea şedinţei
(Şedinţa a fost închisă la ora 22.55)
Deschiderea şedinţei
(Şedinţa a fost deschisă la ora 9.00)
- Continuări ale rezoluţiilor Parlamentului: consultaţi procesul-verbal
- "2050: viitorul începe azi - recomandări pentru o viitoare politică integrată pentru protecția mediului în UE” (dezbatere)
Următorul subiect este raportul (A60495/2008) întocmit de domnul Florenz în numele Comisiei temporare pentru schimbările climatice din 2050: viitorul începe astăzi - recomandări pentru o viitoare politică integrată privind schimbările climatice în UE.
raportor (DE) Domnule Preşedinte, doamnelor şi domnilor, în primul rând aş dori să îi salut în special pe colegii mei membri care au lucrat preţ de mai multe luni la acest raport privind clima.
Vă sunt foarte recunoscător pentru modul corect şi cooperant în care aţi lucrat împreună cu mine la întocmirea acestui raport.
Dezbaterea într-un comitet pe orizontală a fost ceva nou.
Nu am purtat discuţii cu grupuri de experţi, ci doar cu persoane din sectorul transportului şi, aşa cum se cuvenea, cu persoane din sectorul economic şi bineînţeles cu persoane din sectorul energetic.
De-a lungul acestui proces, a fost evident că primele ore şi zile ale dezbaterii au fost oarecum mai dure datorită noutăţii acestui subiect.
Profit de acest prilej pentru a mulţumi încă o dată Preşedintelui şi bunului meu prieten, dl. Sacconi, care a prezidat de o manieră excelentă şi corectă.
Realizarea pe care am remarcat-o până în prezent, este în special aceea că această cooperare pe orizontală aduce cu sine o mare oportunitate, iar pentru următoarea structură a Parlamentului ar trebui să ne asigurăm că există o mai bună comunicare interpersonală şi că nu avem doar grupuri care se contrazic reciproc.
Acesta a fost principalul avantaj al acestei comisii.
Am invitat experţi de mare clasă, cum ar fi câştigătorul Premiului Nobel pentru pace, Rajendra Pachauri şi experţi în ştiinţe, cercetare şi, desigur, în politică.
Astăzi avem în sfârşit un rezultat palpabil care ne demonstrează că raportul s-a dovedit a fi pozitiv.
Este binecunoscut faptul că interdicţiile, sancţiunile şi renunţările duc la reuşite nesemnificative.
În schimb, trebuie să încurajăm schimbările de opinie, precum şi inovarea şi motivarea.
Scopul nostru trebuie să fie acela ca inginerii Europei să se trezească în fiecare dimineaţă cu plăcerea de a încerca să construiască maşini care să funcţioneze mai eficient în aşa fel încât materiile prime din lumea copiilor noştri să fie utilizate în mod considerabil mai bine şi mai eficient.
Raportul este de asemenea onest.
Am afirmat că nu avem arme avansate.
Nu există niciun buton pe care să-l apăsăm la Bruxelles, în Bali sau în Polonia în decembrie; în schimb, avem o multitudine de măsuri.
Şi exact în acest lucru constă oportunitatea: oportunitatea de a face oamenii să înţeleagă că ei înşişi sunt responsabili de o treime din această schimbare climatică, de exemplu, ca o consecinţă a faptului că îşi încălzesc locuinţele.
Noi toţi purtăm responsabilitatea ca cetăţeni pentru o treime, inclusiv ca o consecinţă a mobilităţii şi a tot ce implică aceasta, în vreme ce industria este responsabilă de asemenea de o treime.
Raportul ne este prin urmare adresat tuturor.
Aceasta este partea cea mai bună a lui.
Nu trebuie căutat un personaj negativ; suntem cu toţii îndemnaţi să participăm la discuţii inovatoare.
Acest aspect mă mulţumeşte în special.
Este clar de asemenea că raportul este echilibrat şi aş dori să subliniez încă o dată acest lucru, deoarece nu reprezintă programele niciunui partid.
Şi nici nu denigrează vreun domeniu.
În schimb, precizăm că în anumite domenii prezintă mai multe oportunităţi, în vreme ce în alte domenii, mai puţine.
Din acest motiv, raportul arată de asemenea că scopul său final este acela de a arăta calea şi de a ghida ulterior- în special în Europa, deoarece în Europa există un număr ridicat de tehnologii de mediu, comparabil ca volum cu industria de automobile europeană.
Acest număr va creşte şi trebuie să lucrăm în această direcţie pentru a aduce inovații.
Tocmai spuneam că ar trebui să ne implicăm cetăţenii în aşa fel încât să poată interveni în propriile lor case.
În acest sens, politicile locale, camerele de comerţ şi industrie şi asociaţiile profesionale pot conduce la rezultate considerabile în ceea ce priveşte motivarea şi furnizarea de informaţii.
Daţi-mi voie să concluzionez prin a vă aminti că numeroasele beneficii pe care le-am demonstrat în prezentul raport ar trebui să ne facă să înţelegem că oportunităţile constau în inovare şi nu în recesiune.
Dacă înţelegem acest lucru, înseamnă că a meritat să ne asumăm această sarcină.
Vă mulţumesc foarte mult pentru efortul pe care l-aţi depus domnule Florenz şi pentru raport.
Preşedintele în exerciţiu al Consiliului. -Domnule Preşedinte, este o plăcere să mă aflu aici şi să vă împărtăşesc câteva gânduri referitoare la acest an important care urmează.
În primul rând, daţi-mi voie să felicit Comisia temporară pentru schimbări climatice pentru toată munca pe care a depus-o încă de la înfiinţare din aprilie 2007: dezbateri, conferinţe, rapoarte, rezoluţii, schimburi de opinii cu terţe persoane.
Eforturile sale neobosite au contribuit enorm la conturarea poziţiei UE cu privire la schimbările climatice.
Ultima rezoluţie, "2050: viitorul începe astăzi - recomandări pentru o viitoare politică integrată pentru protecţia mediului în UE”, care a fost adoptată de Comisia temporară pentru schimbări climatice la 2 decembrie 2008 şi pe care o veţi adopta prin această perioadă de sesiune, va asigura din nou o bază extrem de utilă în contextul discutării opţiunilor pentru un acord de climat post-2012 şi pentru aprofundarea politicilor UE privind climatul.
După cum ştiţi, lucrările de pe durata Preşedinţiei se vor concentra pe procesul internaţional de negociere.
Legat de acest aspect, astăzi voi părăsi Strasburgul şi voi zbura către Delhi pentru a purta discuţii cu guvernul indian şi cu reprezentanţii Indiei.
Peste două săptămâni va avea loc o întâlnire UE-Africa în Nairobi, Kenia, şi am contactat deja administraţia americană, lucru pe care îl voi menţiona în cele ce urmează.
Prin adoptarea pachetului legislativ privind climatul şi mediul la sfârşitul anului 2008, UE trimite un semnal politic foarte puternic tuturor partenerilor noştri din lume.
Prin adoptarea acestui pachet peste câteva luni, UE va demonstra că angajamentul său, cât şi poziţia de lider în lupta globală împotriva schimbărilor climatice, sunt la fel de puternice ca întotdeauna.
Într-adevăr, UE va fi prima regiune din lume care se va angaja unilateral pentru reducerea cu 20% a emisiilor de gaze cu efect de seră până în 2020.
După cum ştiţi, începând cu 2013, pachetul climatic şi energetic permite reforma UE-ETS (Schema de comercializare a emisiilor Uniunii Europene), stabileşte limitele emisiilor în afara Schemei emisiunilor Uniunii Europene, stimulează captarea şi depozitarea tehnologică de dioxid de carbon şi susţine creşterea desfăşurarea de produse regenerabile.
În ceea ce priveşte ETS, se va stabili un singur plafon UE cu traiectorie liniară descendentă, se va introduce treptat licitaţia ca metodă de alocare a indemnizaţiilor şi de raportare a monitorizării, iar verificările vor fi intensificate.
Însă desigur, UE a afirmat în repetate rânduri că nu va cădea la înţelegere pentru 20% - dorim să obţinem 30% - şi, prin urmare, sperăm să avem un acord global ambiţios şi cuprinzător la Copenhaga.
Până la conferinţa de la Copenhaga mai sunt doar 10 luni.
La conferinţa privind climatul care a avut loc la Poznan în decembrie 2008, s-a convenit asupra unui program de lucru pentru 2009, cu paşi bine stabiliţi către Copenhaga.
Decizia de la Poznan privind operaţionalizarea Fondului de adaptare reprezintă un important pas înainte în negocierile privind blocul de construire a finanţării - unul dintre elementele cheie al oricărui acord global cuprinzător.
De asemenea, masa rotundă ministerială de la Poznan a confirmat voinţa comună atât a statelor dezvoltate, cât şi a statelor în curs de dezvoltare, de a găsi un răspuns eficient convenit la nivel global pentru schimbările climatice periculoase pentru perioada post-2012.
Acesta presupune continuarea eforturilor de mitigare, acţiuni de adaptare şi mijloace financiare şi tehnologice care să facă un astfel de răspuns operaţional.
Poznan a transmis de asemenea mesajul că actuala criză financiară nu trebuie percepută drept un obstacol în continuarea acţiunilor referitoare la schimbările de climat, ci, din contră, drept o oportunitate în plus de a atinge o transformare profundă a sistemului nostru economic şi de tranziţie fermă către o economie cu emisii reduse.
Preşedinţia Cehiei intenţionează să fructifice astfel de realizări importante şi să continue eforturile la nivel internaţional către succesul acordului de la Copenhaga din decembrie 2009.
La 2 martie 2009, Consiliul de mediu, mai apoi Consiliul ECOFIN şi Consiliul European din primăvară, vor constitui primele oportunităţi pentru continuarea elaborării poziţiei UE în acest sens, pe baza comunicării Comisiei pentru atingerea unui acord cuprinzător la Copenhaga privind schimbările climatice, pe care l-am primit cu o săptămână în urmă şi datorită contribuţiei dumneavoastră.
Pe lângă viziunea împărtăşită privind acţiunea pe termen lung pentru tehnologia de mitigare şi adaptare, identificarea mijloacelor corespunzătoare de finanţare eficientă a politicilor pe termen lung privind climatul, vor fi esenţiale pentru viitoarele deliberări ale UE.
În acest context, nu pot decât să reiterez apelul Comisiei pentru schimbări climatice la adresa Comisiei şi a statelor membre de a adopta, la nivel bilateral în negocierile pentru acordul post-2012, rolul de mediator între poziţiile statelor dezvoltate, pentru a asigura succesul negocierilor privind climatul prin intermediul unui echilibru de interese ce îi implică pe toţi marii emitenţi de gaze cu efect de seră”.
UE continuă de asemenea să se angajeze în cooptarea activă a principalilor parteneri de negociere şi a principalelor economii emergente, dar şi cu noua Administraţie a Statelor Unite.
Am discutat telefonic cu Carol Browner, asistentul preşedintelui pentru schimbările energetice şi climatice.
I-am făcut o propunere preliminară pentru o întâlnire la nivel înalt cu reprezentanţii Statelor Unite şi cu Comisia UE - Comisarul Dimas - Preşedinţia Cehiei şi viitoarea Preşedinţie suedeză (adică Troika) la începutul lui martie, probabil la 2 sau 6 martie.
Am afirmat că UE ar dori să colaboreze cât mai îndeaproape posibil cu Statele Unite referitor la evoluţia şi înlănţuirea pieţelor cu emisii.
Înţelegem că membrul Congresului, dl Waxman a precizat că va încerca să implementeze legislaţia privind sistemul plafon şi comercializare prin comitetul său la sfârşitul lunii mai.
Acesta este un răspuns foarte încurajator din partea Statelor Unite ca reacţie la activităţile Uniunii Europene.
Contăm de asemenea pe Parlamentul European pentru asigura că vocea UE este mai bine auzită şi apreciem foarte mult eforturile susţinute pe care le-aţi depus în trecut.
Nu pot decât să vă încurajez să continuaţi pe această cale şi vă doresc succes în acest nou an.
comisar. -(EL) Domnule Preşedinte, onoraţi membri ai Parlamentului European, raportul final al Comisiei temporare pentru schimbări climatice al cărui raportor este domnul Florenz, are ţeluri ambiţioase şi acoperă un spectru larg de aspecte ce confirmă astfel importanţa considerabilă pe care Parlamentul European o acordă problemei schimbărilor de climat.
Aş dori să felicit Comisia temporară pentru schimbări climatice şi în special pe raportorul Florenz, pentru activitatea excepţională.
Anul trecut, prioritatea noastră a fost pachetul de măsuri privind schimbările climatice şi energetice.
Eforturile noastre au fost răsplătite şi astăzi ne putem mândri cu acest pachet foarte important de acte legislative.
Anul acesta ne vom concentra în cadrul Uniunii Europene, în special asupra pregătirii măsurilor de implementare a acestui pachet.
La nivel internaţional, prioritatea noastră vor fi negocierile asupra schimbărilor climatice, care se vor intensifica înaintea conferinţei Naţiunilor Unite de la Copenhaga şi, aşa cum aminteam, președinția Cehiei acordă o deosebită importanţă acestor negocieri, motiv pentru care a planificat o serie de întâlniri şi negocieri bilaterale şi multilaterale.
Raportul dumneavoastră survine astfel la momentul oportun.
Înainte de Copenhaga trebuie să ne adunăm toate forţele şi să cooperăm în aşa fel încât, ţinând cont de rolul special al Europei, să obţinem cel mai bun rezultat posibil.
Sunt încântat că raportul dumneavoastră, conform analizei Comisiei, subliniază că criza economică şi financiară nu ar trebui folosită ca o scuză pentru amânarea acţiunilor referitoare la schimbările climatice.
Suntem de acord de asemenea că luarea de măsuri pentru soluţionarea schimbărilor climatice face parte din soluţia la criza economică pe care o traversăm astăzi.
Cu pachetul de măsuri privind schimbările climatice şi energetice, Europa se îndreaptă acum către o economie cu emisii de dioxid de carbon reduse.
În acelaşi timp, acest lucru va contribui la limitarea dependenţei Europei de energia importată, ceea ce reprezintă un beneficiu la fel de important, aşa cum ne-a demonstrat recenta criză a gazelor naturale.
Prin implementarea ţintei de reducere a emisiilor de gaze cu efect de seră cu 20% sau cu 30% şi cu condiţia ca celelalte state dezvoltate să accepte aceste reduceri în cadrul acordului internaţional, ne vom afla cu siguranţă în poziţia cea mai ambiţioasă a oricărui stat sau grup de state.
Dorim să dăm un exemplu pentru restul lumii, ceea ce va da un impuls pozitiv negocierilor internaţionale.
Înainte să ne concentrăm dezbaterile pe negocierile internaţionale, aş dori să comentez pe scurt un aspect care a fost subliniat pe bună dreptate în raport.
Raportul conţine propuneri valoroase privind măsurile care se impun pentru o utilizare mai eficientă a resurselor naturale, pentru reducerea emisiilor de gaze cu efect de seră şi pentru economisirea energiei.
Anul trecut, Comisia a făcut un prim pas în această direcţie, prin aprobarea unui plan de acţiune pentru producţia şi consumul sustenabile.
Recent, după măsurile menite să completeze pachetul de măsuri privind schimbările climatice şi energetice, acţiunile de raţionalizare a energiei s-au intensificat.
Cu toate acestea, mai rămân multe de făcut în domeniul utilizării durabile a resurselor naturale şi, desigur, potenţialul de eficientizare a utilizării energiei este uriaş.
Un exemplu grăitor este propunerea prezentată recent de Comisie, referitor la eficienţa energiei clădirilor.
Acest sector reprezintă ţinta mai multor acţiuni, deoarece prezintă beneficii semnificative atât în ceea ce priveşte economisirea de energie şi protejarea climei, cât şi prin crearea de locuri de muncă şi prin contribuţia la dezvoltarea inovaţiei tehnologice.
Astăzi, mai mult decât oricând, trebuie să întărim şi să consolidăm economiile prin măsuri care să grăbească adoptarea şi utilizarea de tehnologii pure, care vor conduce la crearea de locuri de muncă pure.
În acelaşi timp, se vor crea oportunităţi importante pentru comerţul nostru extern, deoarece pieţele tehnologiilor pure sunt în expansiune rapidă.
Acestea fiind spuse, în luna decembrie a anului trecut, Comisia a propus, printre altele, acţiuni specifice în cadrul Planului european de redresare economică.
În ceea ce priveşte negocierile internaţionale privind schimbările climatice, pachetul de măsuri privind schimbările climatice şi energetice ne-a întărit indubitabil argumentele şi eforturile pentru convingerea partenerilor noştri internaţionali şi convingerea că adoptarea de măsuri eficiente nu este doar necesară, cât şi fezabilă.
Desigur, nu există niciun dubiu că negocierile internaţionale vor fi foarte dificile, în parte din cauza complexităţii lor.
Totuşi, am convingerea că se va ajunge la un acord la Copenhaga.
Suntem capabili şi trebuie să ajungem la un acord.
Nu mai este timp de pierdut.
Este o chestiune de voinţă politică şi cred că voinţa există.
În prezent, pe măsură ce se intensifică negocierile internaţionale, Comisia a adoptat săptămâna trecută un comunicat care include punctele sale de vedere asupra celor mai importante aspecte ale negocierilor.
În primul rând, se face apel la statele dezvoltate de a continua să joace rolul de leader.
Dinspre Statele Unite sosesc mesaje pozitive deoarece, aşa cum a menţionat mai devreme ministrul ceh, Preşedintele Obama a promis că Statele Unite se vor implica activ în negocierile internaţionale.
Acesta a anunţat de asemenea că în Statele Unite va fi aplicată a schemă de comercializare a gazului cu efect de seră prin care se vor face reduceri de 80% până în 2050, prin comparaţie cu 1990.
Acestea sunt semnale pozitive, însă dorim să le vedem puse în practică rapid, de fapt chiar de anul acesta, deoarece dorim să ajungem la un acord la Copenhaga la sfârşitul acestui an, iar Statele Unite au o datorie şi, conform anunţului Preşedintelui Obama, vor trebui să aducă o contribuţie decisivă, împreună cu Uniunea Europeană, în aşa fel încât să putem ajunge cu toţii la un acord la Copenhaga.
Desigur, salutăm dezbaterea care va avea loc în Statele Unite, care va conduce la adoptarea altor măsuri decisive pentru combaterea schimbărilor climatice.
Un element grăitor îl reprezintă recentele măsuri anunţate pentru maşini.
Comunicarea făcută de Comisia Europeană confirmă ţinta privind reducerea emisiilor cu 30% la nivel colectiv în statele dezvoltate şi defineşte conceptul de comparabilitate a efortului.
Comparabilitatea va avea o importanţă decisivă, atât în atingerea ţintelor de mediu, cât şi în asigurarea de termeni corecţi de competiţie.
Comisia a propus o serie de criterii de definire a comparabilităţii.
În ceea ce priveşte statele în curs de dezvoltare, deşi nu sunt necesare eforturi similare ca tip şi conţinut cu cele ale statelor dezvoltate, este totuşi important să se asigure că acestea vor continua să întreprindă acţiuni pentru ca dezvoltarea economică de care au nevoie să fie cu un conţinut mai redus de dioxid de carbon.
Pentru a atinge obiectivul de a nu depăşi 20C în 2050, statele în curs de dezvoltare vor trebui să reducă rata de creştere a emisiilor lor cu 15% până la 30% sub valorile pe care le-ar fi înregistrat altfel dacă nu ar fi depus niciun efort să le reducă până în 2020.
Desigur, efortul care trebuie făcut la nivel individual de fiecare stat în curs de dezvoltare, va depinde de nivelul de dezvoltare economică şi de resursele acestora.
Aceasta înseamnă, în mod evident, că vom aştepta mai mult de la economiile cu dezvoltare rapidă, decât de la celelalte.
Ştim cu toţii că nu vom atinge rezultatele dorite la Copenhaga dacă nu reuşim să creştem investiţiile şi să asigurăm mai multă finanţare pentru reducerea emisiilor şi adaptare.
Desigur, o parte a investiţiilor necesare, chiar şi în statele în curs de dezvoltare, va veni din sectorul privat din diferitele state, în vreme ce aproximativ o treime, conform estimărilor Comisiei, va veni de pe piaţa emisiilor de dioxid de carbon.
În plus, o parte trebuie să fie din funduri publice şi trebuie să găsim modalităţi de a asigura aceste fonduri publice.
Astăzi, în plină recesiune, nu va fi un subiect uşor de dezbătut..
Trebuie însă să fim pregătiţi şă ne expunem argumentele în această dezbatere, ţinând cont că lipsa acţiunii are un cost mult mai mare decât costul oricărei măsuri.
În final, comunicarea Comisiei subliniază importanţa pieţei de dioxid de carbon şi crearea, între statele OCDE, a unor sisteme compatibile de comerţ până în 2015, în vreme ce, pentru statele mai avansate ca dezvoltare, se propune o dată ulterioară înainte de 2020.
Acestea sunt principalele mesaje formulate în comunicarea Comisiei şi sunt foarte interesat să aud părerile dumneavoastră cu privire la acestea.
Negocierile internaţionale vor urma rapid şi vom avea nevoie de efortul dumneavoastră diplomatic intens în acest an.
Salut contribuţia dumneavoastră referitoare la acest efort major.
în numele Grupului PPE-DE. - (SL) Schimbarea climatică reprezintă un domeniu vast şi sunt de acord cu raportorul atunci când susţine că, în calitate de membri ai Comisiei temporare pentru schimbări climatice, trebuie să găsim mijloace inovatoare care să poată cuprinde întreaga amploare şi conţinutul acestui domeniu.
Totuşi, acum că activitatea noastră s-a încheiat, pot să confirm faptul că am avut într-adevăr suficiente ocazii să schimbăm opinii şi puncte de vedere diferite şi să înaintăm diferite propuneri pentru acţiuni viitoare.
Discuţiile noastre au fost destul de dinamice, tocmai datorită diversităţii punctelor de vedere exprimate.
Prin urmare, raportul reprezintă un spectru larg de opinii şi oferă un număr de propuneri bune, permiţându-ne în acelaşi timp să ne coordonăm eforturile din comisiile permanente cu privire la formularea de politici sectoriale.
Personal, consider că ar fi o idee bună dacă am continua să urmăm această metodă specifică.
Desigur, domeniile menţionate anterior, cum ar fi energia, transportul şi industria, s-au dovedit cele mai bune oportunităţi pentru acţiune, însă alte domenii s-au dovedit de asemenea importante şi aici mă refer la agricultură, la creşterea bovinelor, silvicultura durabilă, tehnologiile de informare şi comunicare şi politica UE de dezvoltare privind ţările lumii a treia.
Tranziţia noastră către o societate cu emisii reduse va fi desigur posibilă dacă continuăm să investim în cercetare, dacă accelerăm ritmul dezvoltării şi inovaţiei şi dacă urmărim celelalte obiective definite în strategia de la Lisabona.
Totuşi, doar aceste lucruri nu sunt suficiente.
Trebuie să ne schimbăm şi stilurile de viaţă, însă nu vom putea face acest lucru decât dacă oamenii vor crede în valoarea protejării mediului.
În acest sens, trebuie să realizăm mult mai mult atunci când vine vorba despre campanii de informare şi de responsabilizare.
De asemenea, sunt de acord cu comentariile făcute în legătură cu corelaţia dintre criza financiară şi schimbările climatice.
Totuşi, chiar şi aceasta reprezintă o oportunitate, iar teama că schimbările climate ar putea trece pe plan secund în detrimentul crizei financiare sunt nejustificate, deoarece măsurile pe care le-am adoptat pentru redresarea economiei trebuie concepute în aşa fel încât să promoveze o dezvoltare durabilă, nu doar cheltuielile consumatorilor.
Obiectivul nostru fiind limitarea creşterii temperaturii globale, trebuie desigur să lucrăm la un nivel internaţional.
Astfel, Europa trebuie să stabilească un dialog cu ţările dezvoltate, pe care să îl aprofundeze, deoarece trebuie să reducem şi să eliminăm împreună povara emisiilor istorice, iar în acelaşi timp să acordăm atenţie ţărilor în curs de dezvoltare şi celor mai sărace, permiţându-le să adopte dezvoltarea de durată, chiar dacă acesta se va face la un preţ mai mare.
În concluzie, aş dori să îl felicit pe raportor, domnul Karl-Heinz Florenz, pentru viziunea deschisă pe care a avut-o cu privire la munca noastră.
în numele Grupului PSE. - (NL) În primul rând, aş dori să îi ofer călduroasele mele mulţumiri domnului Florenz, pentru deplina dedicare şi determinare cu care a scris acest raport.
După părerea mea, a devenit un raport atotcuprinzător, cu aproape 200 de recomandări şi care într-adevăr merită dezbătut.
Conţine numeroase recomandări utile care ar putea reprezenta o sursă de inspiraţie pentru viitorul Parlament, pentru parlamentele naţionale şi pentru autorităţile locale.
Aş dori să menţionez cinci teme centrale care sunt esenţiale pentru grupul nostru.
În primul rând, acest raport recunoaşte faptul că schimbările climatice sunt complexe, afectând toate sectoarele, nu doar industria, transporturile şi energia, pentru care deja am stabilit un set de reguli, dar şi agricultura, sănătatea, ştiinţa şi tehnologia, TIC, educaţia, folosirea solului, apei şi terenurilor.
Toate aceste domenii merită întreaga noastră atenţie şi o soluţie care să dea rezultate.
În al doilea rând, politica privind clima ar trebui să înglobeze o dimensiune socială şi să dea dovadă de solidaritate.
Trebuie să ridicăm problema ocupării forţei de muncă, a aspectelor legate de venituri şi a deficitului de energie.
Trebuie să cunoaştem modul în care vor fi plătite noile tehnologii şi cine va suporta aceste costuri.
Vrem să ştim câte locuri de muncă vor fi create şi dacă vor exista pierderi în rândul acestora.
Dorim introducerea unor programe de reinstruire pentru specialiştii care lucrează la întocmirea sondajelor privind tehnologia verde.
Fără o dedicare socială maximă, este extrem de dificil să se menţină sprijinul politic pentru politica privind clima.
Cea de-a treia temă centrală are legătură cu criza economică, unde avem din nou nevoie de o soluţie cuprinzătoare.
Green New Deal a devenit un concept căruia noi îi garantăm întregul nostru sprijin.
Sunt necesare investiţii considerabile.
Intervenţiile de susţinere a băncilor şi companiilor ar trebui să aibă cel puţin o componentă durabilă.
Ar trebui să se acorde o mai mare prioritate investiţiilor în case şi apartamente din Europa de Est, deoarece acestea vor fi în beneficiul ocupării forţei de muncă, al siguranţei energetice şi al climei.
Cea de-a patra temă centrală este reprezentată de agricultură.
De regulă, acesta nu este un aspect pe care îl aducem în discuţie în momentul în care vorbim despre climă.
Astăzi, însă, demonstrăm că este de fapt necesar şi s-a dovedit a fi un subiect controversat..
S-a pus îndelung problema dacă agricultura trebuie să aibă obiective obligatorii şi am convenit să acordăm importanţă acestui aspect.
Este, de asemenea, clar că agricultura nu reprezintă doar probleme, ci oferă şi soluţii.
O agricultură puternică, amenajarea eficientă a teritoriului şi o folosire corectă a biomasei pot contribui la reducerea gazelor cu efect de seră.
În sfârşit, a cincea temă centrală se referă la implicarea oamenilor, proces care necesită transparenţă furnizarea de informaţii.
Dacă dorim să ne schimbăm comportamentul de consum, trebuie să ştim exact produsele care generează niveluri ridicate ale gazelor cu efect de seră şi ar trebui să ne adaptăm tiparele de consum în funcţie de aceasta.
Desigur, nu este simplu, însă problema schimbărilor climatice - aşa cum sublinia şi domnul Florenz cu puţin timp înainte - nu poate fi rezolvată cu câteva trucuri tehnice.
Trebuie să încercăm, cu orice preţ, să implicăm cât mai mulţi oameni în provocările majore cu care ne confruntăm.
În acest sens, iniţiativele locale sunt foarte valoroase: audituri energetice gratuite pentru case, transport public mai bun şi producţii alimentare locale şi regionale.
Împreună, putem realiza foarte mult.
Datorită acestui set de măsuri este, de asemenea, loc pentru optimism.
Gazele cu efect de seră pot fi reduse, ceea ce duce la inovare, creştere economică, o mai bună aprovizionare cu energie, o mai bună producţie alimentară, mai multe locuri de muncă şi o climă mai stabilă.
Sunt îndatorată tuturor membrilor, care şi-au adus contribuţia la aceasta.
în numele grupului ALDE. - Domnule Preşedinte, în mijlocul acestei dezbateri se află o problemă evidentă pe care însă nu dorim să o identificăm.
Nu există în fapt nicio referinţă la aceasta în raportul de faţă, iar în strategia cuprinzătoare a Comisiei se regăseşte doar o menţiune fugară pentru ca la Copenhaga să se ajungă la un acord privind schimbările climatice.
Problema în cauză este cea a creşterii populaţiei într-un ritm nemaiîntâlnit şi nesustenabil.
Pe parcursul vieţii multora dintre cei prezenţi aici, populaţia planetei se va fi triplat.
Este în continuă creştere, cu un ritm de 200 000 în fiecare zi: 80 de milioane pe an.
De ce are China nevoie în fiecare săptămână de o nouă centrală pe cărbune?
Deoarece populaţia ţării a cunoscut mai mult decât o dublare în ultimii 50 de ani, este într-o continuă dezvoltare rapidă, cererea de energie creşte odată cu aceasta, iar populaţia chineză vrea ceea ce noi avem în Occident şi au tot dreptul la aceasta.
Ministrul de resort va zbura chiar astăzi în India, unde creşterea numărului populaţiei este şi mai rapidă, şi ei recurgând la cărbune pentru a-şi asigura alimentarea cu energie.
Însă această planetă are resurse finite.
Trebuie să încetinim şi să inversăm creşterea populaţiei, iar acest lucru trebuie făcut exclusiv prin metode non-coercitive şi nu trebuie să uităm niciodată într-un mod arogant că aceia dintre noi din ţările dezvoltate contribuim mult mai mult la schimbările climatice decât cei din ţările în curs de dezvoltare.
Fondul ONU pentru populaţie afirmă că un număr de 380 de femei rămân însărcinate în fiecare minut al zilei, iar pentru jumătate dintre acestea nu este o sarcină pe care o planificaseră.
Contracepţia trebuie să fie la îndemâna fiecăruia.
Femeile trebuie să aibă control asupra vieţii lor reproductive, lucru preferat alternativei unui avort periculos.
Resursele medicale au nevoie de îmbunătăţiri pentru ca femeile să poată amâna în siguranţă naşterea până la o vârstă mai înaintată, dar, mai ales, această problemă trebuie să se afle ca subiect pe agenda politică.
Refuzul nostru de a o plasa acolo este o mare nebunie.
Familii de peste tot ar trebui să discute despre această problemă.
Guvernele ar trebui să stabilească obiective care să vizeze stabilitatea populaţiei ori reducerea acesteia.
Recunoaşterea importanţei cruciale a creşterii demografice reprezintă cheia rezolvării acestui subiect şi nu vom reuşi să facem faţă schimbărilor climatice sau să obţinem o dezvoltare durabilă dacă nu realizăm acest lucru.
în numele grupului UEN. - Domnule Preşedinte, aş dori şi eu să îl felicit pe domnul Florenz pentru efortul şi angajamentul de care a dat dovadă în elaborarea acestui raport şi, desigur, pentru abilitatea dumnealui de a asculta şi de a înţelege numărul mare de opinii diferite şi diversificate.
În calitatea noastră de legiuitori, este esenţial ca în mijlocul unei masive căderi economice să ne ocupăm de găsirea unor rezultate pentru tehnologia bazată pe energie ecologică.
Putem deveni lideri mondiali în domeniul divers al energiei regenerabile, care ar trebui să creeze o strategie puternică, eficientă şi coordonată - care să includă guverne, ONG-uri, mediul academic, companii, deschizători de drumuri -nu în vederea unor discuţii, ci a unor soluţii.
Este necesar să reducem birocraţia şi să susţinem IMM-urile şi dezvoltatorii de tehnologie.
Piaţa există.
Cadrul legal este clar.
Am stabilit obiectivele pentru energia regenerabilă.
Cu toate că fondurile sunt limitate, acestea sunt cruciale pentru dezvoltarea tehnologică şi pentru menţinerea expertizei.
Va trebui ca băncile şi organismele de finanţare să îşi asume riscuri pentru noi întreprinderi în domeniul tehnologiei ecologice.
Dacă ne ridicăm la nivelul dorit, va fi un câştig pe termen lung.
Vom avea locuri de muncă şi bunăstare.
Pe de altă parte, dacă batem pasul pe loc în acest timp preţios, vom pierde teren, iar alte ţări vor fi mai mult decât pregătite să umple golurile.
De exemplu, Irlanda ar putea deveni pentru tehnologia bazată pe valurile oceanice ceea ce Finlanda reprezintă pentru tehnologia telefoanelor mobile.
Deţinem un potenţial irefutabil datorită climatului şi poziţiei geografice din Atlantic.
Avem tehnologia brevetată.
Avem expertiză în domeniu, precum şi cadrul juridic general.
Piaţa este clar definită, deci este o ocazie extraordinară pentru crearea de locuri de muncă, reducerea preţurilor la energia electrică, siguranţa energetică şi reducerea emisiilor de carbon, ca să nu mai vorbim de veniturile din brevete.
Ceea ce trebuie să facem acum este să ne sprijinim companiile, care lucrează de peste un deceniu pentru a ajunge în acest punct.
Ele şi-au asumat riscul, iar noi trebuie să le susţinem prin alocarea de fonduri mărite.
În acest stadiu, amânările ar fi în defavoarea noastră.
Tehnologia ecologică reprezintă viitorul.
Acum avem ocazia, deci să ne folosim de ea.
în numele Grupului Verts/ALE. - (DE) Domnule Preşedinte, aş dori să îi mulţumesc şi eu domnului Floretz, în special pentru răbdarea sa în timpul negocierilor.
Lungimea raportului este dovada numărului foarte mare de probleme cu care a trebuit să ne confruntăm.
Totuşi, aş dori să pun sub semnul întrebării sustenabilitatea acordului semnalat la începutul anului prin intermediul acestui raport.
Îmi amintesc foarte bine Conferinţa internaţională de la Poznań privind clima, precum şi rolul foarte slab pe care l-au jucat europenii acolo, deoarece erau preocupaţi să îşi reducă promisiunile şi afirmaţiile ambiţioase, făcute în cadrul rundei internaţionale de negocieri de la Bali, iar, în contextul crizei economice şi financiare care urma să se declanşeze, erau ocupaţi cu transferarea politicii privind clima la un nivel prioritar inferior.
Consider că anul viitor va fi decisiv în legătură cu întrebarea care se pune, şi anume dacă suntem cu adevărat pregătiţi, aşa cum susţinem în momentul de faţă, să ajustăm tipul de economie cu care noi, cei din naţiunile industriale, ne-am obişnuit pe baza cunoştinţelor noastre despre schimbările climatice.
Cred că încă nu a fost luată decizia care să stabilească dacă vom parcurge calea dezvoltării durabile sau nu.
La Poznań, Ban Ki-Moon şi Achim Steiner au recomandat cu tărie ca toate măsurile adoptate de statele membre în planurile lor de stimulare a economiei şi în pachetele de salvare a băncilor să fie combinate cu programe care să combată sărăcia în ţările în curs de dezvoltare şi groaznicele consecinţe ale schimbărilor climatice din aceste ţări, precum şi cu măsuri pentru un nivel de protecţie climatică foarte ambiţios şi pentru o nouă politică energetică.
Înţeleg că orice legislaţie la nivel european cu privire la această problemă va pune baze noi.
Nu este deloc sigur că Europa îşi va găsi drumul spre o societate modernă reprezentată prin eficienţă energetică şi energii regenerabile.
Acum, la fel ca înainte, totul depinde de următoarea decizie: continuăm cu vechiul amestec de cărbune şi energie nucleară sau luăm calea unor noi proiecte ambiţioase?
Sper că vom continua să abordăm această problemă la fel de constructiv, precum în cadrul Comisiei temporare privind schimbările climatice, deşi nu sunt convinsă că acest lucru se va întâmpla.
în numele Grupului GUE/NGL. - (SV) În sfârşit, după mai bine de optsprezece luni de muncă, suntem pe punctul de a lua o decizie privind această rezoluţie referitoare la climă.
Aş dori să menţionez, în special, trei aspecte.
Obiectivele de reducere a emisiilor pe termen lung: la punctul 3, cerem reducerea emisiilor în UE cu o valoare între 25% şi 40% până în 2020 şi cu cel puţin 80% până în anul 2050.
Acesta reprezintă un lucru benefic şi arată că impunem cerinţe mai ridicate decât cele din pachetul UE privind clima, elaborat anul trecut.
De asemenea, cerem să se adopte măsuri în ceea ce priveşte industria cărnii.
Potrivit raportului Organizaţiei Naţiunilor Unite pentru Alimentaţie şi Agricultură (FAO), "Umbra lungă a şeptelului” (Livestock's Long Shadow), industria cărnii este responsabilă pentru 18% din emisiile de la nivel mondial.
Aceasta este un aspect pe care îl notăm în acest raport şi cerem o reducere în consumul de carne.
Este o decizie curajoasă şi, într-o anumită măsură, una istorică din partea acestui Parlament, care, de regulă, preferă să susţină subvenţii pentru această industrie, însă este păcat că Grupul Partidului Popular European (Creştin Democrat) şi al Democraţilor Europeni, în special, doresc să voteze pentru înlăturarea acestor cerinţe.
În acelaşi sens în care trebuie să reducem consumul de combustibil, ar trebui să îndrăznim să spunem că actualul consum de carne, în creştere, nu este sustenabil.
Permiteţi-mi, de asemenea, să vă reamintesc că industria cărnii reprezintă, de fapt, principala cauză pentru distrugerea pădurii tropicale amazoniene, ca rezultat al creării atât a păşunilor pentru animale, cât şi a pământului pentru producţia de furaje.
O cantitate mare din aceste furaje este exportată în Europa sub formă de soia, lucru care nu poate fi susţinut pe termen lung.
Industria constructoare de maşini este o altă problemă acută.
Între 1990 şi 2005, emisiile produse de industria europeană de transport au crescut cu 32%.
Este necesară o investiţie masivă în transportul în comun şi în alte forme ecologice de transport.
Autovehiculele care folosesc combustibil fosil trebuie înlocuite cu autovehicule electrice şi poate în viitor chiar cu vehicule care funcţionează cu combustibil pe bază de hidrogen.
Trebuie să ne întrebăm dacă situaţia care prezintă toate aceste forme de transport este una sustenabilă.
Nu ar trebui, în schimb, să încurajăm producţia locală şi consumul?
În sfârşit, aş dori să transmit o avertizare în legătură cu amendamentele 12 şi 28, care impun o creştere a energiei nucleare.
Dacă vor fi adoptate, grupul meu se află în imposibilitatea de a susţine această rezoluţie.
Aşadar, vă rog să votaţi împotriva amendamentelor 12 şi 28.
Vă mulţumesc foarte mult.
în numele Grupului IND/DEM. - (NL) Dat fiind faptul că o parte semnificativă a Europei Occidentale este cuprinsă în prezent de o răceală foarte puternică, o dezbatere pe tema încălzirii globale apare poate într-un moment oarecum neprielnic.
Totuşi, după cum sugerează şi titlul acestui raport, în această dezbatere privim problemele pe termen lung.
În consecinţă, nu trebuie să fim prea afectaţi de evenimentele de scurtă durată.
Raportul final al domnului Florenz s-a dovedit a fi unul bine gândit şi solid şi care transmite un mesaj puternic.
Pentru a reduce şi a preveni efectele negative ale schimbărilor climatice este necesar să se acţioneze puternic pe o arie extinsă.
Avem nevoie de obiective bine structurate pentru perioada dintre 2020 şi 2050.
Nici măcar o singură parte a societăţii nu trebuie să se sustragă de la eforturile necesare.
În zilele premergătoare conferinţei de la Copenhaga, va trebui să ne păstrăm ambiţia, susţinută de o gamă vastă de măsuri, acest raport aducând o contribuţie deosebit de valoroasă în acest sens.
Domnule Preşedinte, acum 500 de ani a existat un consens printre învăţaţi care susţineau că pământul este plat.
S-au înşelat.
În anii 1970, după trei decenii de răcire globală, s-a format un consens în rândul oamenilor de ştiinţă care afirmau că ne confruntăm cu o nouă eră glaciară.
S-au înşelat.
În anul 1999, toată lumea a crezut că virusul anului 2000 (Y2K) va genera un dezastru global provocând căderea sistemelor informatice din întreaga lume.
Sistemele militare aveau să dea greş, comerţul urma să se întrerupă, iar aeronavele să se prăbuşească.
S-au înşelat.
Nu s-a întâmplat absolut nimic.
În prezent, ni se spune că există un consens în ceea ce priveşte catastrofa încălzirii globale ca rezultat al acţiunilor umane.
Această informaţie este, de asemenea, eronată şi nici nu reprezintă o părere generală.
Mitul acestui consens este un triumf propagandist al alarmiştilor, însă repetate studii atât ale literaturii ştiinţifice, cât şi ale oamenilor de ştiinţă care studiază fenomenele climatice relevă o paletă largă de opinii asupra ambelor părţi ale dezbaterii, dintre care un număr mare sunt de părere că "juraţii încă deliberează”.
Este adevărat că pământul s-a încălzit într-o mică măsură, deşi încet şi intermitent în ultimii 150 de ani, însă acest fapt este în întregime conform ciclurilor climatice naturale bine stabilite şi de lungă durată, care ne-au dat Epoca romană caldă, Perioada Medievală Caldă şi Mica Eră Glaciară.
Există dovezi clare că în timp ce lumea s-a încălzit vag, şi alte corpuri din sistemul solar s-au încălzit.
Calotele glaciare de pe Marte s-au micşorat, însă nimeni nu îşi imaginează că ar fi de vină emisiile industriale sau vehiculele 4X4.
Acum suntem pregătiţi să cheltuim sume de bani inimaginabile pentru găsirea unor măsuri de atenuare care pur şi simplu nu vor da rezultate şi care, prin distrugerea economiei noastre, ne vor consuma fondurile necesare pentru rezolvarea problemelor ecologice cu adevărat importante.
Aşa cum a remarcat jurnalistul britanic Christofer Booker, panica atribuită fenomenului de încălzire globală reprezintă cea mai mare desprindere de realitate în masă din istoria umanităţii.
(ES) Domnule Preşedinte, în primul doresc să îi mulţumesc domnului Florenz pentru munca depusă şi, desigur, preşedintelui comisiei şi tuturor coordonatorilor şi membrilor comisiei, de asemenea.
Acest raport reprezintă încă o exprimare a ceea ce a devenit o îngrijorare permanentă a Uniunii Europene, şi anume schimbările climatice şi consecinţele acestora.
Ultimul set de măsuri constă din pachetul recent aprobat privind energia.
Raportul pe care îl discutăm astăzi reflectă aceeaşi abordare pentru combaterea schimbărilor climatice şi aceeaşi îngrijorare arătate de către Uniunea Europeană.
Raportul pe care îl avem în faţă este, după cum s-a menţionat deja, un set de recomandări.
Este un şir cuprinzător de diferite măsuri şi recomandări care conţin la rândul lor diverse "foi de parcurs” pentru sectoare variate, inclusiv piscicultură, agricultură, hidrologie, silvicultură şi aşa mai departe.
Toate aceste "foi de parcurs” conduc în aceeaşi direcţie, însă va fi necesară elaborarea de măsuri pentru fiecare în parte.
Cu toate acestea, mă voi limita la ceea ce cred că reprezintă principiul de bază necesar pentru a avea un efect.
Confruntaţi cu schimbările climatice, trebuie să ne îmbunătăţim eficienţa; în ceea ce mă priveşte, acesta trebuie să fie principiul de bază din spatele tuturor măsurilor adoptate.
Îmbunătăţirea eficienţei înseamnă să acordăm prioritate inovaţiilor tehnologice; înseamnă sublinierea obiectivelor de eficienţă atunci când acordăm ajutor şi subvenţii; înseamnă sublinierea obiectivelor de eficienţă atunci când acordăm anumite facilităţi fiscale şi aşa mai departe.
Singurul mod în care putem fi cu adevărat eficienţi este prin îmbunătăţirea eficienţei.
(IT) Domnule Preşedinte, doamnelor şi domnilor, membrii care luat cuvântul înaintea mea au demonstrat foarte bine modul în care am reuşit să reunim opinii foarte diverse, care au fost unificate într-un proiect comun.
În raportul Florenz, care merită recunoaştere pentru succesul de care s-a bucurat în atingerea acestui consens prin ascultarea cu atenţie a tuturor punctelor de vedere, este în final vorba despre reconversia energiei şi despre o schimbare generală a sistemelor de producţie, a stilurilor de viaţă şi a consumului.
Aceasta este mai mult decât o afirmaţie filozofică şi suntem conştienţi că nu va fi un drum uşor de parcurs, însă preconizează o apropiere realizată în stadii.
De exemplu, în moştenirea pe care o lăsăm următorului Parlament există indicaţii cu privire la ceea ce considerăm că ar trebui să reprezinte priorităţi de acţiune în următorul mandat parlamentar, în perioada premergătoare reuniunii de la Copenhaga şi după acestea.
Cu toate acestea, doresc să mă axez pe conţinut.
În primul rând, simt că este de datoria mea să îi mulţumesc secretariatului, pionul cheie în această activitate.
Deţin unele statistici privind activitatea noastră, iar pentru a vă oferi o idee despre cât de important a fost rolul secretariatului, trebuie să spun doar că a organizat opt sesiuni tematice cu şaizeci dintre cei mai mari experţi mondiali.
Acum, doresc, în special, să fac un apel care exprimă speranţele mele pentru noul Parlament.
Domnule Preşedinte Pöttering, chiar dumneavoastră v-aţi exprimat credinţa că riscul pe care şi-l asumă această comisie va merita - chiar dacă, la drept vorbind, nu toată lumea din acest Parlament a fost de acord cu aceasta acum 18 luni când a fost creat.
Aţi apelat la Parlament în două ocazii diferite, exprimându-vă sprijinul pentru acest subiect şi pentru sarcina pe care o avem de îndeplinit, deci dacă îmi permiteţi mă voi adresa direct.
Ar fi păcat ca următorul Parlament să nu creeze un instrument asemănător în următorul mandat, nu în ultimul rând deoarece multe parlamente naţionale şi guverne şi-au restructurat activitatea, considerând schimbările climatice un domeniu distinct.
În consecinţă, sper că următorul Parlament nu va reveni la o compartimentare strictă, în care domenii legate între ele sunt separate în comisii diferite, dar care, aşa cum am sugerat, se va pregăti pentru drumul lung care trebuie parcurs spre o economie bazată pe un consum de carbon mai scăzut.
(IT) Domnule Preşedinte, doamnelor şi domnilor, aş dori să îi mulţumesc domnului Florenz pentru activitatea depusă.
În sfârşit, vom vota acest raport, care reprezintă 18 luni de muncă, depusă de Comisia temporară privind schimbările climatice.
Personal, consider că acest raport constituie un succes, chiar dacă unul modest.
Este un succes, deoarece Parlamentul a arătat că este una dintre cele mai interactive instituţii, dotându-se cu un instrument ad-hoc - Comisia temporară - pentru a strânge informaţii şi idei despre o problemă care ne afectează pe toţi şi impactului căreia trebuie să îi facem faţă împreună, atât acum, cât şi în viitor.
Şi este un succes modest, deoarece în ciuda tuturor eforturilor noastre, a calităţii participării şi a studiilor efectuate, rezultatului încă îi lipseşte acel ecou pe care o astfel de rezoluţie ar trebui să îl aibă.
Aşa cum am spus în repetate rânduri, problema schimbărilor climatice este una urgentă şi gravă şi necesită instrumente eficiente şi cu obiective clare.
Motivul cheie pentru care am înfiinţat această comisie a fost acela de a obţine o tranziţie între politicile care au fost mereu tratate separat.
Sper ca această tranziţie să continue şi în următorul Parlament şi că acesta va continua să se implice în negocierile de la Copenhaga.
Este nevoie de un consens la nivel global, iar pentru a-l atinge trebuie să avem ceva de oferit, în special ţărilor în curs de dezvoltare.
În momentul de faţă, condiţiile de egalitate care ar convinge aceste ţări să îmbrăţişeze politica în cauză încă lipsesc.
Este, oarecum, prea eurocentric şi prea compartimentat.
Este vorba despre o schimbare a stilului de viaţă.
Din punct de vedere politic, trebuie să facem propuneri care să fie axate în primul rând pe această politică, iar apoi pe o dematerializare progresivă a modului nostru de viaţă, dat fiind faptul că altfel, această abordare nu va fi sustenabilă.
(IT) Domnule Preşedinte, doamnelor şi domnilor, complimentele mele preşedintelui Florenz.
Îl numesc preşedinte din stimă şi consideraţie faţă de angajamentul de care a dat mereu dovadă în relaţia cu Parlamentul.
Pentru adoptarea pachetului privind clima şi energia, Uniunea Europeană s-a dotat cu un cadru legislativ care oferă acreditările necesare pentru asumarea unui rol principal.
Deschiderea de care noua administraţie a Statelor Unite ale Americii a dat dovadă recent ne dă speranţa unui viitor angajament împărtăşit cu Statele Unite pentru stoparea consecinţelor schimbărilor climatice.
Cu toate acestea, succesul deplin al acestei iniţiative va fi determinat de implicarea economiilor tuturor ţărilor în curs de dezvoltare, precum China şi India.
După cum a arătat ministrul mediului din China la întâlnirea cu delegaţia Comisiei temporare privind schimbările climatice, acest lucru va fi posibil doar cu sprijinul ferm oferit de ţările mai bogate, sub forma unor resurse financiare adecvate pentru a încuraja dezvoltarea durabilă.
În acest sens, s-au realizat progrese prin conferinţa de la Poznań şi prin hotărârea de a pune în aplicare fondul de ajustare, cât şi prin alocarea a 50 de milioane de euro ţărilor în curs de dezvoltare în scopul cercetării şi al dezvoltării tehnologice, pentru a susţine evoluţia la nivel global a tehnologiilor ecologice.
Trebuie să ne asigurăm de faptul că întâlnirea de la Copenhaga va marca o schimbare majoră în sensul unui parteneriat realizabil, prin care economii mai puternice să creeze un fond care va garanta un flux continuu de finanţări pentru dezvoltarea durabilă în ţările aflate în curs de dezvoltare.
Singurul mod prin care vom reuşi să apărăm mediul de efecte ireversibile este prin angajamente realizate la nivel internaţional cu implicarea ţărilor în curs de dezvoltare şi protejând în acelaşi timp competitivitatea companiilor europene de efectele şi costurile socioeconomice pe care le au acţiunile de dumping de mediu asupra pieţei internaţionale.
Domnule Preşedinte, doresc să îi mulţumesc şi eu domnului Florenz pentru raport, însă consider că, în contextul tuturor felicitărilor adresate raportorului şi comisiei pentru munca depusă, trebuie să conştientizăm prezenţa unor realităţi dure: UE încă reacţionează târziu şi realizează puţin.
Nu mă aştept la aprecieri pentru ce voi afirma, însă trebuie să măsurăm progresul Uniunii Europene prin ceea ce trebuie făcut şi nu raportându-ne la ceea ce fac alte ţări.
Continuăm să dăm greş din acest punct de vedere.
Greşim prin faptul că nu aducem suficientă ambiţie în această dezbatere.
Ultimele date arată că este nevoie să reducem emisiile cu circa 9% în fiecare an.
Obiectivele stabilite în acest raport şi în pachetul Uniunii Europene privind clima pur şi simplu nu sunt suficient de ambiţioase.
Greşim prin faptul că nu acordăm acestei dezbateri caracterul de urgenţă necesar.
În cazul în care în următorii opt până la zece ani nu vom fi aproape de a avea o economie cu zero emisii de carbon, vom pierde ocazia de a stopa cel mai mare pericol în materie de schimbări climatice.
Greşim prin faptul că nu suntem constanţi.
Astăzi vorbim despre resurse regenerabile şi eficienţă energetică, în timp ce ieri o majoritate din Parlament a adoptat raportul Laperrouze, care susţinea cu mândrie rolul cărbunelui în Europa.
Dăm greş, deoarece transmitem mesajul că dezbaterea asupra schimbărilor climatice tratează doar renunţarea la o serie de lucruri şi nu demonstrarea faptului că ne descurcăm fără ele.
Trebuie să ne îmbunătăţim calităţile de adevăraţi lideri politici şi să arătăm că acţiunile orientate către schimbările climatice ne vor asigura o mai bună calitate a vieţii.
Nu este vorba despre o încercare deja sortită eşecului, ci despre posibilitatea unui viitor mai atrăgător şi mai pozitiv decât cel de astăzi.
Prin urmare, vă recomand ideea adoptării unui nou plan ecologic pentru Europa, ca o modalitate de a aborda atât criza economică, cât şi criza climatică, prin investiţii majore în eficienţa energetică şi în resurse regenerabile, creând astfel milioane de noi locuri de muncă în Europa.
Totuşi, nu este vorba despre iniţierea unei creşteri economice orientată într-o direcţie de rutină ("business as usual”), ci despre o tranziţie, de care este urgentă nevoie, spre o Europă bazată nu pe un consum în continuă creştere de resurse naturale, ci spre o economie stabilă de stat.
Nu mai este vorba despre o creştere agregată a cantităţii, ci despre o reală dezvoltare a calităţii. Este imperativ ca această dezbatere să fie demarată, iar UE se află pe o poziţie foarte bună pentru a lua iniţiativa.
(IT) Domnule Preşedinte, doamnelor şi domnilor, doresc să îl felicit pe domnul Florenz pentru un rezultat foarte bun al activităţii depuse. Acest raport este un tribut adus nelipsitei sale prezenţe şi constantei atenţii şi colaborări,
care reflectă contribuţia pe sa la activitatea comisiei, prezidată cu pricepere de către domnul Sacconi. De asemenea, a privit problemele în profunzime, a dezbătut şi mai ales a contribuit la rolul Parlamentului în adoptarea acestui pachet privind clima.
Domnule Preşedinte Pöttering, v-aş îndemna să aveţi în vedere modul în care munca noastră poate şi trebuie să continue în zilele premergătoare întâlnirii de la Copenhaga.
Pentru moment, în ceea ce priveşte raportul Florenz, consider că ar fi o greşeală să îl dezechilibrăm prin ceea ce, la momentul actual, reprezintă amendamente ideologice asupra problemei energiei nucleare.
Acestea sunt lipsite de raţiune şi nu există decât în mintea iniţiatorilor, modificând poziţia noastră comună.
Totuşi, aş dori să îi rog pe colegii mei să nu piardă din vedere includerea unui amendament pe care l-am depus privind relaţia dintre schimbările climatice şi apă.
Consider că este un domeniu valoros în lumina atenţiei din ce în ce mai mari de care se bucură din partea unor organizaţii internaţionale, precum Grupul interguvernamental privind schimbările climatice şi Programul Naţiunilor Unite pentru Mediu, care au evidenţiat acest domeniu ca fiind decisiv pentru viitor şi, de asemenea, având în vedere Forumul mondial al apei, care urmează să aibă loc la Istanbul.
Domnule Preşedinte, doresc să îmi exprim preocuparea şi prudenţa în această dezbatere frenetică privind schimbărilor climatice, în special, deoarece ar putea afecta producţia alimentară.
Ni se comunică faptul că populaţia globului va creşte până la 9 miliarde până în anul 2050, deci producţia alimentară trebuie să se majoreze, în consecinţă.
În ciuda acestui fapt, în pachetul propus privind schimbările climatice, există cerinţe de reducere a emisiilor, care, dacă sunt îndeplinite, vor reduce producţia alimentară când prezintă cea mai mare necesitate.
Mă refer în mod deosebit la obiectivele privind metanul şi oxidul de azot şi la asaltul asupra consumul de carne şi lactate.
Obiectivele de reducere urmărite nu vor putea fi atinse fără diminuări substanţiale ale producţiei alimentare.
Fiind în situaţia de a alege între a hrăni populaţia globului şi a bifa căsuţele referitoare la corectarea schimbărilor climatice, mă tem că mă situez de partea bunului simţ şi a necesităţii.
Domnule Preşedinte, deoarece acum ne apropiem de reuniunea de la Copenhaga, raportul excelent al onorabilului meu prieten reprezintă - îndrăznesc să spun - o bună "foaie de parcurs” sau chiar o "hartă a drumurilor” care ne ghidează spre destinaţie.
Cele 20 de procente până în anul 2020 reprezintă un început, însă doar atât.
Totalitatea măsurilor climatice adoptate ar fi putut fi, probabil, mai eficiente, însă au fost un punct de plecare, un pas înainte.
Acum, date fiind schimbările din administraţia Statelor Unite ale Americii, nu mai putem să ne ascundem în spatele refuzului SUA de a coopera.
Odată cu instalarea preşedinţiei lui Barack Obama, avem oportunitatea să încetăm schimbul de vorbe şi să începem un schimb de idei.
Am fost anunţaţi că va avea loc o întâlnire la 6 martie 2008..
În săptămâna care va urma acestei întâlniri, vom reveni aici şi sper că vom avea o declaraţie din partea Consiliului cu privire la rezultatele întrunirilor de la Washington.
Având cooperarea Statelor Unite, putem stabili acum obiectivul de 30% şi chiar mai mult.
Trecem acum la proiectarea ecologică, conştientizând faptul că înseamnă, aici ca în alte locuri, oportunităţi extraordinare în ceea ce priveşte inovaţiile şi locurile de muncă.
Trebuie să trecem la transporturi navale şi emisii agricole.
Comisarul s-a referit la nevoia urgentă de comunicare cu ţările cu venituri reduse, aflate în curs de dezvoltare.
Acestea vor fi distruse, însă nu sunt responsabile de această problemă.
Insulele se vor scufunda sub valuri; malaria, bolile respiratorii, cancerul de piele şi problemele de vedere afectează deja populaţia.
Agricultura va fi distrusă.
Aceste ţări trebuie să acţioneze, însă au nevoie de ajutorul nostru.
Desigur că oamenii de ştiinţă se pot înşela, la fel cum pot şi politicienii, fapt demonstrat de Mbeki în problema cu SIDA.
S-ar putea să mă înşel cu privire la posibila epidemie de gripă.
S-ar putea să mă înşel cu privire la impactul probabil cauzat de încălzirea globală.
Cu toate acestea, majoritatea oamenilor de ştiinţă poate avea dreptate, la fel cum poate avea dreptate şi majoritatea politicienilor.
Iar dacă nu vom reuşi să acţionăm în aşa fel încât să împiedicăm producerea acestora, atunci vom fi culpabili pentru ambele probleme.
(FI) Doamnă preşedintă, iniţiativa Social Democraţilor de a înfiinţa Comisia temporară pentru schimbările climatice în primăvara anului 2007, a dat acum roade.
Rezultatele negocierilor şi discuţiilor din interiorul grupurilor reprezintă un plan de acţiune emergent, ambiţios şi pe termen lung, menit să reducă schimbările climatice.
Aş dori să îmi exprim sincerele mulţumiri pentru aceasta atât raportorului Karl-Heinz Florenz, cât şi raportorilor din toate celelalte grupuri, aflaţi sub aripa dânsului care au colaborat admirabil pentru acest proiect.
Mulţi sunt sceptici în ceea ce priveşte aportul adus de Comisia pentru schimbările climatice la lucrările Parlamentului.
Putem observa, în prezent, beneficiul de a avea membri ai Parlamentului care privesc problemele din perspective diferite, dar care lucrează împreună şi ascultă în acelaşi timp părerile celor mai mari experţi ai lumii..
Aşa cum se poate vedea, acest lucru duce la rezultate verosimile.
De asemenea, sunt sigur că însăşi existenţa Comisiei şi munca depusă, au contribuit separat la introducerea rapidă şi fără piedici a pachetului climatic, în luna decembrie a anului trecut..
În plus, susţin cu tărie apelul făcut de către domnul Guido Sacconi, preşedintele Comisiei, la dresa Parlamentului format după alegeri de a aborda această chestiune şi de-a se asigura că este cea mai solidă abordare a unor probleme care privesc schimbările climatice.
Uniunea Europeană a considerat mult timp că este nevoie de acţiuni pentru combaterea schimbărilor climatice, însă ne-au lipsit instrumentele financiare.
Fondul Climatic, care a fost propus recent şi în contul căruia vor fi încasaţi bani din licitaţiile pentru comerţul de emisii, este o iniţiativă importantă căreia îi doresc numai succese în viitor.
Avem nevoie de aceasta pentru a aduce schimbarea în structura industrială şi pentru a ne putea atinge cu adevărat scopul cu această idee ecologică nouă.
Acest raport promite foarte mult, cuprinzând practic fiecare problemă menţionată în dezbaterea climatică, pe parcursul ultimilor doi ani sau mai bine.
Cu toate acestea, sunt de părere că acestei lucrări îi lipseşte forţa, impactul şi imboldul de care este de fapt nevoie pentru a porni pe linia politică pe care am iniţiat-o în Europa, privind problemele climatice.
Nu sunt propuse măsuri de protejare a pământului şi solului.
Din punct de vedere al resurselor hidrologice, există un întreg pachet de propuneri pe Forumul Mondial al Apei, care ar fi putut fi incluse.
Cu privire la eficienţa energiei, există opţiuni care nu au fost incluse în domenii în care avem posibilitatea de a lua decizii în Parlament Folosirea combustibililor alternativi este, de asemenea, tratată cu mult prea multă reţinere.
În domeniul sănătăţii, unul extrem de important, raportul se concentrează pe strângerea datelor şi pe controlul muşcăturilor de ţânţar, când în Europa este nevoie de decizii strategice majore pentru a face faţă efectelor schimbărilor climatice asupra sănătăţii oamenilor.
Şi aici există opţiuni.
În această privinţă trebuie să venim cu mai multe soluţii de dezvoltare şi locuri de muncă..
Desigur, posibilitatea de a crea locuri de muncă în Europa există, deoarece este nevoie de ele.
Trebuie să ancorăm măsurile în politica economică.
În câteva săptămâni, Consiliul Miniştrilor se va întruni pentru a discuta finanţarea deciziilor care vor fi luate la Copenhaga - decizii extrem de importante pe care noi, cei din Parlament, le-am fi putut influenţa într-o mare măsură.
Fără această ancorare în politica economică şi în cea a muncii şi dezvoltării, există riscul ca acest raport să devină efemer, un document drăguţ căruia îi lipseşte însă energia şi hotărârea de care este nevoie atunci când este vorba despre astfel de probleme.
(PL) Doamnă preşedintă, mă simt ca şi cum m-aş afla la conferinţa inaugurală a unei religii nou fondate, o religie falsă, plină de falşi profeţi şi false idei.
Tocmai acele puteri politice care încearcă să reducă drastic emisiile de dioxid de carbon, lucru care nu prezintă nicio bază ştiinţifică şi care trebuie plătită cu preţul unei dezvoltări umane limitate, sunt cele responsabile pentru această criză.
Vina pentru această situaţie aparţine celor care, pe drumul spre progres al societăţii, urmăresc să construiască un guvern global care include exact acele organisme care vor obţine profituri imense din comerţul cu dioxid de carbon, îndoctrinându-i pe oamenii de rând cu ameninţări privind schimbările climatice.
Trebuia să creăm o bază pentru dezvoltare în domeniul energiei.
Pentru a supravieţui şi a se dezvolta, omenirea are nevoie de surse noi şi puternice de energie, iar Europa are nevoie de echilibru şi autonomie în ceea ce priveşte proviziile sale energetice.
Nu înţelegeţi acest lucru?
Creând ceea ce a fost aprobat astăzi, reduceţi şansele Europei de a concura cu restul lumii.
Doamnă preşedintă, raportul Florenz susţine evaluările făcute de oamenii de ştiinţă şi împărtăşeşte într-o mare măsură îngrijorările cetăţenilor.
Reprezintă un pas înainte în ceea ce priveşte pachetul de măsuri energetice aprobat de Consiliu în luna decembrie, însă trebuie să depăşim faza evaluărilor şi să trecem la măsuri specifice, regulamente, programe, deoarece schimbările climatice şi consecinţele acestora se fac simţite acum şi nu mai încape timp de amânare.
Trebuie să avem grijă să nu lăsăm problema energiei nucleare, care este irelevantă pentru prezentul raport, să se insinueze în raport prin amendamente abile,, aşa cum unele guverne caută să facă.
Trebuie să ne asigurăm că acest raport, fără schimbări care îi modifică echilibrul, convinge Consiliul şi Comisia să facă încă un pas înainte şi să nu folosească criza economică drept scuză pentru a subestima eforturile făcute până în momentul de faţă.
Criza economică şi politica de mediu pot merge mână-n mână pentru a ne oferi un rezultat pozitiv atât în ceea ce priveşte mediul, cât şi crearea de locuri de muncă.
(PL) Doamnă preşedintă, obiectivul principal al politicilor de protecţie a mediului, foarte asemănător cu obiectivul pachetului de măsuri energetice şi politici climatice care implică reduceri drastice ale emisiilor de gaze cu efect de seră, este controlul şi schimbarea economiilor naţionale în ceea ce în trecut numeam economie planificată centralizat.
Conceptul abstract de influenţă umană asupra climatului nostru vine să limiteze dezvoltarea, inclusiv folosirea combustibililor fosili şi să introducă tehnologii periculoase precum CCS care, în cazul Poloniei, va face dificilă exploatarea resurselor noastre naturale, inclusiv a surselor bogate de energie geotermală.
Acum când industria Poloniei a fost închisă ca urmare a eforturilor sale de a satisface cerinţele Uniunii Europene, se fac încercări nu doar pentru a-i forţa pe polonezi să emigreze, ci şi pentru a se asigura că cei care rămân devin săraci ca urmare a impunerii celor mai mari preţuri de energie din toate statele membre.
Mai rămâne o întrebare retorică: este obiectivul principal al politicii Uniunii Europene falimentarea compatrioţilor mei şi ştergerea Poloniei de pe harta Europei?
(SK) Doamnelor şi domnilor, aş dori să încep prin a-i mulţumi raportorului Florenz pentru acest raportul excelent şi cuprinzător.
Acoperă toate aspectele importante ale vieţii sociale care se răsfrâng asupra creşterii drastice a schimbărilor climatice.
Este timpul să pregătim măsurile necesare în contextul european.
În calitate de doctor, sunt interesat în special de schimbările din domeniul sănătăţii, precum creşterea numărului de îmbolnăviri asociate zonelor tropicale.
Trebuie să avem în vedere acest lucru atunci când sprijinim industria farmaceutică, proiectăm spitale şi facilităţi pentru tratament cu spitalizare, în instruirea cadrelor medicale şi, mai presus de toate, în sensibilizarea sistematică a opiniei publice.
Întrucât aceste boli sunt rar întâlnite în această parte a lumii, putem presupune că vor lua un curs mult mai dramatic.
Situaţia din agricultură şi asigurarea hranei suficiente pentru consum vor deveni de asemenea o chestiune foarte serioasă.
Sunt convinsă că acest raport prezintă mult mai multă importanţă decât alte rapoarte din proprie iniţiativă şi că va constitui o bază solidă pentru viitoarele parlamente care vor avea de-a face cu impactul actual al schimbărilor climatice.
Doamnă preşedintă, timpul alocat discursului s-a terminat şi ştim ce trebuie să facem, cel puţin cei care acceptă teoriile revizuite de colegii noștri privind cauzele încălzirii globale fără precedent şi impactul decisiv asupra tuturor aspectelor de biodiversitate, în special asupra celor mai sărace şi mai populate regiuni din lume.
Prietenilor mei sceptici la schimbările climatice, le pot spune că trebuie luat în considerare principiul preventiv.
Le-aş recomanda acest principiu.
Aş dori să-i mulţumesc d-lui Karl-Heinz Florenz pentru raportul său.
Contribuie la suma noastră de cunoştinţe, reprezentând opiniile orizontale ale unui număr de comisii din această Cameră, cu o singură omisiune gravă - aceea a Comisiei pentru pescuit, având în vedere importanţa decisivă a creşterii acidulării mărilor şi oceanelor ca urmare a sporirii emisiilor de CO2 în atmosferă.
Am o singură întrebare pentru comisarul Dimas: în urma acordului nostru la prima lectură a raportului referitor la revizuirea sistemului EU-ETS de acum şase luni, ar putea comisarul să indice astăzi exact ce program de lucru se pregăteşte pentru deciziile comisiei, în special timpul şi implicarea acestui Parlament şi a persoanele interesate?
În concluzie, obiectivul nostru trebuie să fie reducerea cu cel puţin 30% a emisiilor de CO2 până în anul 2002, ca parte a acordului global post - 2012, cu o scădere de cel puţin 80% până în anul 2050 - acest obiectiv fiind mai important.
Rezultatul eforturilor noastre diplomatice privind clima din următoarele opt luni va scrie istoria generaţiilor următoare şi, în calitate de lideri politici în comunităţile noastre şi în mod colectiv, nu putem să ne încălcăm responsabilitatea.
Domnule comisar, pachetul climatic şi energetic trebuie să fie însoţit de fonduri reale, iar noi aşteptăm reuniunea la nivel înalt din luna martie - peste şase săptămâni - pentru ca cei 27 lideri ai noştri de stat şi guvern să-şi transmită mesajul şi să nu ne dezamăgească, pe noi, cetăţenii Uniunii Europene, şi comunităţile cele mai sărace şi mai vulnerabile din lume la schimbările climatice.
Doamnă preşedintă, întrucât acesta reprezintă finalul lucrărilor Comisiei temporare privind schimbările climatice, aş dori să-i mulţumesc în primul rând domnului Karl-Florenz pentru munca depusă, dar şi propriului meu grup, Grupul Socialist - Riitta Myller, Dorette Corbey şi preşedintelui nostru, Guido Sacconi.
Toţi au făcut o treabă excelentă oferind o bază utilă pentru lucrările viitorului Parlament.
Raportul pe care-l avem de parcurs este lung; exprimă multe puncte de vedere.
Aş dori să subliniez doar unul atins deja de unii şi anume, legătura importantă pe care trebuie s-o facem între locurile de muncă şi abordarea schimbărilor climatice, şi între ieşirea din criza economică şi abordarea schimbărilor climatice.
Deoarece, dacă nu corelăm aceste lucruri şi nu obţinem dreptul la programe de redresare economică, oamenii vor începe să spună - şi deja spun asta - că povestea cu schimbarea climatică era perfectă pe timp de creştere economică, dar ne putem permite să facem toate aceste investiţii acum.
Trebuie să ne susţinem punctul de vedere cu insistenţă, aşa cum au făcut-o cei de aici, că nu ne putem permite să nu facem acele investiţii.
Consider că cei care au vorbit despre falimentarea propriilor ţări prin această practică se înşeală profund.
Ţările lor vor intra în faliment dacă nu investim în forme de energie regenerabilă şi dacă nu ne reducem dependenţa de energie din surse nesigure de combustibili fosili.
Aşadar trebuie să soluţionăm cu succes acest pachet de măsuri.
Preşedintele Obama a făcut deja această legătură în discursul său despre programul de redresare economică pentru Statele Unite şi, la rândul nostru, trebuie să procedăm la fel.
Dorette Corbey a vorbit despre ce putem face în ceea ce priveşte măsurile de eficienţă energetică.
În circumscripția mea electorală Yorkshire, constat deja investiţii considerabile în tehnologii regenerabile, în măsuri de eficienţă energetică în diferite companii.
Acum avem în plan dezvoltarea captării şi stocării de carbon pentru multe dintre centralele noastre energetice şi principalele industrii.
Acest lucru va crea noi locuri de muncă şi de asemenea ne va ajuta să reducem emisiile, ceea ce, bineînţeles, reprezintă obiectivul muncii noastre de până acum.
Doamnă preşedintă, aşa cum am prevăzut şi în raport, combaterea schimbărilor climatice trebuie să pună stăpânire pe întregul nostru mod de gândire atunci când lucrăm în domenii legislative precum agricultura, pescuitul, construcţiile, dezvoltarea şi politicile externe.
Politica climatică nu poate exista în mod independent, ci trebuie integrată în toată legislaţia noastră.
Şefii de stat şi de guvern ai Uniunii Europene au decis aproape acum doi ani că Uniunea Europeană trebuie să preia conducerea pentru a garanta un acord mondial privind clima la Copenhaga.
Nu a mai rămas prea mult timp.
Am adoptat deja în Parlament pachetul nostru de măsuri legislative privind clima în cadrul Uniunii Europene.
Ar fi putut să fie mai ambiţios, însă este adoptat, iar acum trebuie să susţinem negociatorii europeni pentru a le da posibilitatea să-şi atingă obiectivul ambiţios la Copenhaga.
Pachetul de măsuri legislative se întinde până în 2020, dar în acest raport subliniem necesitatea de a începe să planificăm încă de pe acum ceea ce se va întâmpla după 2020.
Şi de acest lucru trebuie să ţină cont guvernele Uniunii Europene.
Trebuie să gândim în perspectivă.
Criză financiară nu ne uşurează deloc misiunea, însă trebuie să privim această criză ca pe o provocare dinamică.
Haideţi să folosim această criză ca pe o oportunitate de demarare a dezvoltării atât de necesare de energie regenerabilă şi de tehnologii de economisire a energiei.
Haideţi mai bine să creăm noi locuri de muncă în sectorul industriilor ecologice de viitor, decât să protejăm locurile de muncă din industriile învechite ale trecutului.
În încheiere, sunt bucuros să observ că se pune accentul pe necesitatea ratificării Tratatului de la Lisabona, întrucât UE trebuie să îşi facă un obiectiv precis din combaterea schimbărilor climatice la nivel internaţional în conformitate cu Tratatul de la Lisabona.
(LV) Doamnelor şi domnilor, elaborarea unei politici climatice este foarte importantă atât din punct de vedere ecologic cât şi din perspectiva necesităţii modernizării sectorului energetic.
Trebuie să salutăm modul în care s-au luat în considerare progresele de la Kyoto în cazul acelor ţări care au redus emisiile cu mai mult de 20% din anul 1990, precum şi efectul sistării aprovizionării cu energie de la Ignalina din Lituania şi Letonia, prin oferirea posibilităţii compensării, însă fiecare stat membru trebuie să pregătească o strategie clară de eficienţă energetică.
Cotele suplimentare în cazul industriei îngreunează obţinerea finanţării, chiar dacă favorizează competitivitatea.
Salut planul de simplificare a procedurilor de obţinere a finanţării din partea Uniunii Europene şi de mărire a termenului de creditare al Băncii Europene de Investiţii, în special pentru întreprinderile mici şi mijlocii.
Pentru ca obiectivele din anul 2020 să poată fi îndeplinite, trebuie să creăm un sistem eficient de stimulente la nivelul Uniunii Europene, pentru a sprijini întreprinderile şi persoanele care folosesc sau introduc resursele de energie regenerabile.
Acest lucru poate fi realizat prin suportarea centralizată a unei părţi din cheltuielile pe care aceste schimbări le implică.
Comisia trebuie să lucreze activ pentru a garanta că restul lumii urmează exemplul nostru şi pentru a face tehnologiile noastre accesibile în ţările în curs de dezvoltare.
Vă mulţumesc.
Doamnă preşedintă, salut raportul final şi detaliat al domnului Florenz şi al Comisiei temporare pentru schimbări climatice.
Schimbările climatice reprezintă o provocare asupra ideilor noastre privind transportul, utilizarea terenurilor, gestionarea deşeurilor, activităţile de construcţie şi folosirea energiei.
Nu ţările în curs de dezvoltare au creat condiţiile care ne duc la stricăciuni ireversibile, însă ele sunt cele care suferă cel mai mult.
Europa trebuie să acţioneze precum un deschizător de drumuri şi să îşi asume responsabilitatea pentru măsurile realiste necesare la nivel internaţional.
Forţele care nu sunt atât de progresive au încercat să folosească regresul economic drept scuză pentru a nu-şi îndeplini angajamentele necesare privind schimbările climatice.
Acest lucru este complet lipsit de perspective.
Din păcate, în circumscripţia mea electorală, ministrul mediului, Sammy Wilson, este unul dintre acei politicieni cu o viziune limitată care nu înţeleg realităţile ştiinţifice şi practice ale schimbărilor climatice.
Sper ca ministrul să îşi schimbe atitudinea şi să abordeze această problemă care reprezintă deja o prioritate pentru restul Europei.
Doamnă preşedintă, avem un plan ambiţios.
Un plan care nu are de-a face cu nimic altceva decât salvarea lumii: o sarcină importantă la momentul propice.
Atunci când domnul Florenz a prezentat pentru prima dată Comisiei proiectul de raport, întâiul său apel la acţiune ne amintea că noi, oamenii, suntem protectorii creaţiei.
Această afirmaţie simplă a fost prima atacată şi eliminată.
Dar ce a fost atât de inacceptabil pentru Comisie?
Cuvântul "creaţie”.
De ce?
Deoarece creaţia are un creator.
Nu mă interesează cum a fost creat universul, sau în ce interval de timp.
Lucrul important pentru mine este că există un Dumnezeu şi că noi suntem păstrătorii care trebuie, aşa cum prevede Amendamentul 22, să protejeze creaţia.
Aşadar, după cum am spus, ne aflăm astăzi aici pentru a ne asuma misiunea de a salva lumea, stabilind un curs de acţiune care necesită cooperarea şi sacrificiul fiecăruia oriunde în lume, o misiune care, pentru a reuşi, are nevoie de cooperarea vânturilor, apei şi a soarelui.
Chiar ştiind acest lucru, considerăm în acelaşi timp, aşa cum am procedat în trecut în cazul altor mari provocări, că suntem în stare să facem faţă provocărilor mari şi urgente de care s-a lovit umanitatea fără ajutor divin.
Ei bine, tot ce pot să spun este: succes în continuare şi să ne ierte Dumnezeu.
(PL) Doamnă preşedintă, aş dori de asemenea să-l felicit şi să-i mulţumesc domnului Florenz pentru raportul său excelent.
Nu vreau să vorbesc în detaliu despre acest raport.
Părerea mea este că pur şi simplu trebuie adoptat.
Aş dori să revin la subiectul pachetului privind schimbările climatice care a fost adoptat în luna decembrie, şi să subliniez că Uniunea Europeană are un pachet cu adevărat foarte bine echilibrat, care nu implică nicio ameninţare la adresa economiei.
De-a lungul numeroaselor luni de discuţii pe acest subiect, au fost aduse modificări substanţiale acestui pachet.
Aceasta a fost realizarea noastră cea mare..
Acum aş dori să menţionez că, după părerea mea, acestea sunt cele mai mari provocări cu care se confruntă Uniunea Europeană.
Prima sarcină pe care o avem de îndeplinit este finanţarea corespunzătoare a pachetului pe care l-am aprobat, precum şi finanţarea pe care a menţionat-o domnul Florenz în raport.
Anul trecut am fost raportor pentru planul SET şi am discutat în principal despre faptul că noile tehnologii, care ar putea introduce inovaţie şi un nou stimul economic în sectorul economiei europene, trebuie să fie în primul rând finanţate la nivelul Uniunii Europene.
De aceea, am dorit să-l felicit sincer pe comisarul Dimas, în numele Comisiei, pentru decizia de a aloca 3,5 miliarde Euro din fondurile nefolosite pentru investiţii în cercetare în domeniul tehnologiei energetice, lucru care ar ajuta şi la protejarea mediului.
Domnule comisar, este o decizie excelentă.
Acum trebuie s-o examinăm rapid în Parlament.
Aş dori să revin acum la ministrul Bursik: de asemenea, Consiliul trebuie să examineze rapid această decizie iniţială a Comisiei Europene.
Un alt aspect foarte important este faptul că trebuie să ne bazăm munca pe un acord global.
Aceasta este premisa din spatele raportului domnului Florenz.
Negocierile bilaterale dintre cele două ţări - Polonia şi Danemarca-gazdele convenţiilor COP 14 şi COP 15, nu sunt suficiente.
Trebuie să contribuim cu toţii şi acest lucru îi include atât pe diplomaţii europeni, cât şi pe reprezentanţii preşedinţiei cehe.
Diplomaţii noştri trebuie să fie implicaţi în negocierile desfăşurate în întreaga lume, întrucât fără acest acord global, pachetul nostru şi raportul domnului Florenz vor fi lipsite de sens.
Acestea sunt cele mai importante aspecte pentru noi astăzi.
(FR) Doamnă preşedintă, domnule comisar, domnule preşedinte în exerciţiu al Consiliului, doamnelor şi domnilor, raportul întocmit de către colegul nostru, domnul Florenz, rezumă perfect rezultatele deliberărilor noastre de lungă durată privind această problemă importantă a încălzirii globale.
Cu toţii ştim că planurile care urmează să fie implementate sunt uriaşe şi că, în plus, trebuie să avem mijloacele necesare schimbării culturii de dezvoltare nestăvilită prin promovarea schimbărilor în economie.
Acum problema o reprezintă găsirea modalităţii de implementare a tuturor recomandărilor din raport.
Trebuie să găsim urgent mijloace să combatem încălzirea globală.
Bugetul actual al Uniunii Europene nu este suficient pentru a atinge obiectivele conexe; nici nu vom putea soluţiona această problemă majoră a finanţării prin apel la bugetele naţionale sau fonduri private.
Comisia europeană estimează că este necesară o investiţie anuală de 175 de miliarde de Euro pentru a combate încălzirea globală.
Cu un buget de 76 de miliarde de Euro, suntem mult prea departe de obiectivul propus.
Prin urmare, Comisia va elabora un inventar al instrumentelor existente, însă elaborarea propunerilor pentru cadrul financiar viitor va avea o amploare remarcabilă.
Pentru a optimiza toate acţiunile noastre referitoare la această criză a schimbării climatice, avem nevoie de noi resurse pentru a crea un fond european pentru schimbarea climatică, care poate fi finanţat de sistemul de schimb de cote de emisii şi care va fi folosit pentru a susţine adaptarea, atenuarea, consumul durabil şi eficienţa energetică şi prin urmare, o mare parte trebuie dedicată celor mai sărace ţări.
Acest lucru necesită curaj politic din partea Consiliului, Comisiei şi membrilor acestui Parlament, dar este o condiţie necesară, esenţială dacă planeta doreşte să-şi asume această provocare.
Nu va exista viitor pentru civilizaţia noastră dacă noi europenii, nu vom lua măsuri de impunere a autodisciplinei pentru conservarea climei noastre.
Este un act politic major, un act politic care este esenţial pentru a oferi continentului nostru şi altora un viitor stabil...
(Preşedintele l-a întrerupt pe vorbitor)
(DE) Doamnă preşedintă, aş dori să-i mulţumesc foarte mult domnului Florenz pentru raportul său, care, din păcate, nu s-a bucurat de un mare succes, în parte probabil din cauza faptului că a fost discutat foarte mult în umbra pachetului legislativ privind schimbarea climatică.
Trebuie să facem faţă consecinţelor schimbării climatice; nu există niciun dubiu în acest sens.
Doar mijloacele alese de acest raport nu le pot susţine în totalitate.
În primul rând, ar fi corect ca Uniunea Europeană să ia primele măsuri în scopul protejării climei, dar nu este avantajos să se precipite fără implicarea partenerilor.
Faptul că Europa este deschizătoare de drumuri, nu este de ajuns pentru a convinge restul lumii..
O abordare mai viabilă trebuie să implice naţiunile industriale şi cel puţin China, India şi Brazilia, altfel economia Europei va rămâne pe nedrept supraîncărcată fără a vedea niciun efect măsurabil asupra emisiilor globale de CO2.
În al doilea rând, cu nivelul nostru actual de cunoştinţe, energiile regenerabile nu pot înlocui complet sursele de energie fosilă.
La nivel politic poate fi motivant să soliciţi acest lucru, dar nu este realist.
Voinţa politică, oricât de mare ar fi, nu va anula nicio lege fizică.
În al treilea rând, biocombustibilii sunt consideraţi alternative favorabile pentru mediu.
Efectele negative adverse asupra preţului alimentelor, care creşte datorită acestor biocombustibili şi pădurilor tropicale defrişate, nu sunt încă sub control.
În al patrulea rând, un mijloc de mobilitate care să protejeze resursele pe termen lung este un obiectiv rezonabil.
Oferirea de stimulente poate ajuta la îndeplinirea acestui obiectiv.
Cu toate acestea, trebuie să luăm în considerare în ce măsură intervenţia din partea statului merge prea departe şi când putem pretinde că avem cunoştinţele pe care nu le avem astăzi.
În acest moment nimeni nu ştie ce tehnologii vor satisface cel mai bine nevoile individuale de mobilitate peste 50 de ani şi cu siguranţă politicienii nu au idee în măsură mai mare decât inginerii în această privinţă.
Cu toate că intenţiile de început au fost bune, ceea ce rămâne, din păcate, este un raport scris plin de optimism irealist, cu apeluri la morală şi degete acuzatoare.
Din păcate, liberalii germani nu-şi pot oferi sprijinul în acest caz.
(PL) Doamnă preşedintă, va dura o bună perioadă de timp până când politicienii vor înţelege că nu arderea cărbunelui, ci activitatea solară, e cea care cauzează fenomenul de schimbare climatică.
Va dura chiar mai mult până când vom convinge de acest adevăr societăţile îndoctrinate de propaganda agresivă cu privire la mediul înconjurător.
Climatul Pământului este influenţat de evenimentele care au loc în spaţiu, prin urmare, trebuie să admitem că încercările omului de a-l influenţa sunt sortite eşecului.
Pământul a trecut prin nenumărate perioade de încălzire globală si creşteri ale concentraţiei de dioxid de carbon în atmosferă.
Totuşi, încălzirea globală a început întotdeauna cu vreo zece secole sau mai bine înaintea oricărei creşteri a nivelului de dioxid de carbon.
În timpul unei perioade care implica scăderi dramatice ale temperaturii, răcirea climei nu a fost niciodată oprită de faptul că, în acel moment, aerul conţinea până la 10% sau chiar mai mult dioxid de carbon, în comparaţie cu nivelul de astăzi.
Dacă am admite acest lucru, omenirea ar economisi miliarde de dolari renunţând la activităţi fără rost..
Banii economisiţi ar putea fi folosiţi în lupta împotriva sărăciei şi pentru tehnologii noi.
În cazul în care nu e clar despre ce este vorba, totul se reduce la bani şi la comerţul cu emisii.
Bravo.
Ce mutare climatică magistrală.
Doamnă preşedintă, în jurul acestei presupuse încălziri globale s-a format o limită mistică a unui crez religios..
Omul de ştiinţă în probleme de mediu a avut o zi de teren, însă lumea naturală se supune legilor fizicii şi chimiei, materii pe care le-am predat timp de 39 de ani.
Teoria încălzirii globale a aruncat dioxidul de carbon, care este un constituent natural al atmosferei, în postura unui gaz demonic.
Are un uşor efect de captare a energiei în jurul planetei, dar cum?
Trebuie desenat un grafic care să arate în ce condiţii poate dioxidul de carbon cauza încălzirea.
Este vorba oare de un grafic aritmetic - trebuie să adopt un limbaj tehnic- unde creşterea egală a dioxidului de carbon provoacă o creştere egală a încălzirii?
Este vorba oare de un grafic exponenţial -progresiv- unde dioxidul de carbon în cantităţi suplimentare cauzează o creştere tot mai mare a încălzirii globale?
Sau este un grafic logaritmic, unde cantităţile suplimentare de dioxid de carbon cauzează tot mai puţină încălzire suplimentară, devenind în cele din urmă o linie plană?
Suspectez ca este vorba de ultimul grafic, iar Centrul Hadley, principala autoritate din Regatul Unit în acest domeniu, a confirmat că este vorba de ultimul tip de grafic.
Aproape am intrat în linie dreaptă, dacă nu cumva suntem deja acolo.
Dioxidul de carbon suplimentar nu va mai avea niciun efect.
Problema nu mai există.
Doamnă preşedintă, aş dori să îi mulţumesc domnului Florenz.
Acesta este un raport bogat, conţinând număr mare de propuneri concrete.
Se face un apel specific la folosirea de pachete stimulative peste tot în lume cu scopul de a promova energia nepoluantă şi tehnologiile ecologice, subliniind astfel originea comună a crizei financiare şi a crizei climatice- utilizarea nesustenabilă a resurselor.
Cu toate că susţin raportul, ca şi Caroline Lucas, aş fi preferat sa văd mai multă atenţie acordată celor mai recente semne, care ne arată că schimbarea climatică este mai rapidă si mai serioasă decât am crezut acum câţiva ani - contrar a ceea ce au afirmat câţiva colegi, în special domnul Helmer.
Fiindcă a venit vorba, un screening recent a mai mult de 900 de articole cu privire la climă din ziare ştiinţifice -examinare inter pares - a arătat că niciunul din ele nu pune la îndoială principalul obiectiv al IPPC.
Ceea ce mă preocupă în mod special, nu sunt emisiile de dioxid de carbon în sine, ci mecanismele de reacţie pozitive care au loc în sistemul planetar în momentul de faţă, precum acidificarea oceanelor, reducerea coeficientului de reflexie a suprafeţei selenare şi posibilele scurgeri de metan din dezgheţarea tundrei.
Aceşti factori vor accelera încălzirea..
Putem controla emisiile, dar nu putem controla aceşti factori.
Acesta este principalul motiv pentru care, în opinia mea, reducerea emisiilor trebuie să fie mult mai ambiţioasă în viitorul apropiat decât s-a discutat în prezent în cadrul UE şi de către ONU.
Legat de asta, ţinta de 2°C trebuie să fie revizuită, iar concentraţiile de gaze cu efect de seră trebuie reduse, nu să continue să crească.
De aceea, unii dintre noi susţinem foarte puternic ţinta de 350 ppm.
Acest aspect al problemei este amintit în treacăt în raport.
Mi-ar fi plăcut să fi fost la baza raportului.
Cred că, peste doar câţiva ani de acum înainte, observaţiile pe care le-am menţionat vor fi în centrul dezbaterilor.
În ultimul rând, permiteţi-mi să subscriu la afirmaţiile domnului Guido Sacconi.
În ciuda neajunsurilor sale, o comisie temporară a fost cea mai bună modalitate de a trata o problemă orizontală ca aceasta.
Sper ca următorul Parlament să se folosească de experienţa noastră şi să trateze schimbarea climatică şi dezvoltarea durabilă în acelaşi mod.
(EL) Doamnă preşedintă, domnule comisar, suntem cu toţii de acord că întâlnirea de la Copenhaga trebuie să fie una încununată de succes, deoarece sunt în joc atât credibilitatea lumii politice cât şi supravieţuirea generaţiilor următoare.
Propunerile noastre trebuie să se axeze pe dezvoltare, locuri de muncă şi solidaritate: cele trei cuvinte cheie care vor marca viitorul generaţiilor următoare.
Ce se cere de la noi în prezent?
Este nevoie de responsabilitate şi putere de decizie pentru a asigura un capital adecvat acestui plan de dezvoltare major, privind schimbările climatice, în direcţia unor noi acorduri dinamice de dezvoltare, complet diferite de acordurile de comerţ restrictive şi care să le suplinească şi să le înlocuiască pe acestea.
Cu toate acestea, tacticile folosite trezesc o oarecare îngrijorare şi trebuie ca, în primul rând, să convingem societatea în general, iar mai apoi să continuăm într-un ritm dinamic, să integrăm anumite sectoare de producţie în acest salt imens făcut deja de agricultură: de aceea trebuie să reţinem că, agricultura a fost deja inclusă în proiectul de lege privind reducerea emisiilor cu 10% până în 2020, că există deja propuneri importante în cadrul PAC pentru practici agricole ecologice şi că acordurile internaţionale privind agricultura trebuie să fie reciproce pentru toţi partenerii internaţionali.
Domnule comisar, modelul alimentar este legat în mod direct de modelul climatic, iar tot ce trebuie să facem este să convingem cu conştiinciozitate societatea însăşi.
Odată cu schimbările climatice apare şi o participare democratică mai largă a societăţii, care trăieşte prin prisma unor valori culturale diferite.
- (NL) Trebuie să menţionez că am lucrat cu mare plăcere împreună cu domnul Florenz şi cu ceilalţi membri ai comisiei temporare.
Am aşezat fundaţia de care aveam disperată nevoie pentru o politică ce va fi mai integrată şi mai ambiţioasă în viitor, şi care se poate baza pe o susţinere largă, chiar şi aici în Parlament, în cadrul legal al obiectivului 20-20-20.
Răspunsul stă în a obţine o economie "verde” şi în a asigura caracterul durabil al companiilor, al gospodăriilor şi al guvernului.
Întreprinzătorii care caută susţinere pentru o astfel de abordare - dezvoltarea iniţiativelor sustenabile pentru această tehnologie ecologică - încă se confruntă cu un număr mare de impedimente..
Dacă doresc să obţină calificări pentru lucrători, se lovesc de politici separate pe grade şi categorii diferite.
Acest raport necesită o abordare integrată care să fie menţinută şi din punct de vedere teritorial.
Dacă nu vom face acest lucru, vom pierde orice şansă in final.
Din fericire, amendamentul propus de mine privind aplicarea sistemului de dezvoltare la nivelul regiunilor şi a oraşelor, a fost adoptat.
Săptămâna viitoare, 150 de oraşe vor semna, în clădirile Parlamentului, un acord formal stabilit între primari şi Comisie..
Ei vor urmări concluziile acestui raport, aproape de cetăţeni şi de companii.
După părerea mea, aceasta este abordarea corectă şi în concluzie se poate baza pe sprijinul meu.
Totuşi, sunt împotriva abordării prea simpliste a problemelor sectorului agricol, aşa cum este formulată în paragraful 189.
Grupul Partidului Popular European (Creştin Democrat) şi cel al Democraţilor Europeni nu sunt împotriva consumului de carne, şi pe bună dreptate.
În consecinţă, ne vom opune acestui paragraf.
În final, doresc să solicit Comisiei ca, pe viitor, să adopte o abordare mai integrată şi să reducă la minimum compartimentarea.
În tandem cu Parlamentul putem face un pas important, aducând la un numitor comun legislaţia, o politică stimulativă şi dinamizarea la nivel descentralizat.
Se pot realiza foarte multe în acest sens.
(ES) Doamnă preşedintă, în primul rând, vreau să îi mulţumesc domnului Florenz pentru generozitatea şi receptivitatea arătate şi de asemenea, tuturor grupurilor care au luat parte la acest exerciţiu politic şi la această dezbatere pe tema problemelor de fond şi a viitorului.
Partea bună este că am beneficiat de informaţii şi clarificări, având acum curajul necesar, dublat de prudenţă, pentru a iniţia, în paralel, alte acţiuni legislative importante, tot de mare risc, cum sunt pachetul de legi privind schimbările climatice, politica privitoare la vehicule, Strategia Lisabona şi la alte sectoare cum sunt energia, transportul, industria şi turismul.
Sunt de părere că a fost un exerciţiu bun şi, mai mult decât atât, o modalitate de a păşi ireversibil în secolul 21 şi, aşa cum a afirmat şi domnul comisar, o modalitate de a da un exemplu care să devină regulă în viitor.
Acest exerciţiu a fost un exemplu de comparaţie şi generozitate venit la momentul oportun, într-un timp de criză încărcată cu puternice riscuri sociale şi cu posibilitatea protecţionismului şi a unui pas înapoi.
În plus, există o imensă incertitudine care arată cât de importantă este siguranţa.
Totuşi, trebuie să privim şi spre viitor.
Este începutul unei noi epoci pentru Statele Unite, aşa cum s-a spus, şi sperăm ca, după ratificarea Tratatului de la Lisabona, la care ne aşteptăm să se întâmple în curând, să putem spune acelaşi lucru şi pentru Uniunea Europeană.
De asemenea, lucru extrem de important, este o nouă eră reprezentată prin riscuri dar şi prin oportunităţi importante în domenii şi politici majore.
Această situaţie este valabilă pentru ţări ca Brazilia, China şi Rusia, marile puteri emergente, şi pentru regiuni importante precum America de Sud şi ţările în curs de dezvoltare, în special din Africa.
Consider că este un pas decisiv către un nou model de dezvoltare şi de creştere economică şi socială, însă este nevoie de durabilitate şi reducerea impactului unor astfel de acţiuni.
Cu toate acestea, domnule comisar, doamnă preşedintă, încă ne confruntăm cu provocarea de a transmite aceste idei cetăţenilor.
Aş dori să închei prin a sublinia paşii făcuţi în direcţia introducerii sistemelor de alimentare cu apă în caz de secetă, cât şi pentru punerea în practică a sistemelor mobile de alimentare raţională, pe care cred că...
(Vorbitorul a fost întrerupt de către preşedinte)
(DE) Doamnă preşedintă, raportul domnului Florenz conţine, într-adevăr, un număr semnificativ de sugestii bune.
Un aspect pozitiv al dezbaterii cu privire la climă este acela că va acţiona ca un catalizator pentru tranziţia spre epoca energiei regenerabile.
Acest lucru este demonstrat foarte clar în raport, împreună cu multe oportunităţi privitoare la dezvoltarea economică şi a noilor tehnologii.
Cu toate acestea, consider că este regretabil că am exclus zone largi ale ştiinţei.
Studiile şi oamenii de ştiinţă care abordează subiectul schimbărilor climatice într-un mod mai puţin sumbru sau chiar pozitiv, sunt pur şi simplu ignorate.
Aplicaţii corespunzătoare au fost refuzate de către majoritate şi asta a fost tot..
Ştiinţa reprezintă doar ceea ce se potriveşte conceptului politic.
Această mentalitate nu va da roade, deoarece ştiinţa nu permite să fie manipulată.
Astfel, în final, raportul se va lovi, din păcate, de eşec.
Orice persoană care, plecând de la această premisă, cere o reducere a nivelului de bioxid de carbon cu 80% sau mai mult, periclitează economia şi realizările sociale.
În acelaşi timp, oricine solicită abandonarea energiei nucleare închide în mod conştient ochii în faţa realităţii.
Oricine pretinde standarde calculate pentru toate sferele vieţii umane, nu înţelege ideea fundamentală de libertate.
Oricine cere noi legi pentru folosirea solului şi a agriculturii, abuzează de dezbaterea privitoare la climă, cu scopul de a pune în practică sancţiuni pe care oricum doreau să le aplice, dar care nu au nicio legătură cu schimbările climatice.
Şi oricine pretinde îmbrăcăminte de protecţie împotriva efectelor climei creează intenţionat o stare de anxietate.
Sper că aceste ideologii radicale şi nepotrivite nu vor fi incluse în raport.
Doar atunci va fi posibil să susţin acest raport, deoarece protecţia mediului înconjurător este extrem de importantă pentru mine, în special în situaţia în care este dublată de realizări sociale şi competitivitate economică.
- (DE) Doamnă preşedintă, doamnelor şi domnilor, Comisia temporară privind problemele climatice şi-a îndeplinit foarte bine îndatoririle.
Astăzi avem în faţă raportul final care urmează a fi supus la vot.
Acest lucru demonstrează că noi, în calitate de membri ai Parlamentului European, luăm în considerare viitoarea politică privind clima şi măsurile ce trebuie luate cu privire la adaptarea la schimbările climatice.
Sper că, atunci când următoarea sesiune legislativă va ajunge la final, noi, cei din Parlament, vom reuşi, la rândul nostru, să ajungem la un acord cvasi-general, astfel încât să putem pune în practică ceea ce s-a documentat în acest raport.
În plus, prin intermediul metodei de lucru a comisiei, acest raport a reuşit atingerea unui punct de vedere comun pe orizontală.
Trebuie să menţionez că ar fi indicat să păstrăm această metodă şi în următorul mandat parlamentar, aşa cum a sugerat adineauri domnul Sacconi.
Lupta împotriva schimbărilor climatice nu poate fi purtată doar de către Europa, ci trebuie să atragem de partea noastră şi alte continente şi ţări.
Şi în acest sens, Comisia şi-a îndeplinit atribuţiile, deoarece noi, ca membri ai Parlamentului, am fost primii care ne-am manifestat intenţia aplicării unei abordări diplomatice cu privire la problemele legate de climă şi aş dori să subliniez încă o dată acest lucru în această Cameră.
Dacă vorbim despre măsuri de adaptare, atunci vorbim implicit despre sponsorizări.
În această privinţă aş dori, încă o dată, să apelez la celelalte două instituţii, Comisia şi Consiliul, pentru a oferi prioritate maximă acestei chestiuni în următorul raport financiar de perspectivă.
Putem adopta rapoarte din cele mai grozave, însă dacă nu există finanţare pentru aceste măsuri atunci raportul nu va avea niciun rezultat.
Ar fi indicat, de asemenea, să evaluăm încă o dată gradul în care măsurile financiare pe care le-am pus deja în practică au efect şi vă rog să rezumăm toate aceste informaţii într-un audit.
- (SK) Doamnelor şi domnilor, deoarece Uniunea Europeană are ambiţia de a deveni lider în lupta internaţională împotriva încălzirii globale, nu trebuie să formuleze doar ţinte de protecţie a climei, ci trebuie să le şi transpună prin măsuri politice.
Raportul transversal al domnului Florenz confirmă faptul că lupta împotriva schimbării climatice trebuie să se bazeze pe o abordare orizontală şi să se ţină cont de ea în toate reglementările legale.
Apa joacă un rol central în schimbarea climatică.
Trebuie să realizăm că schimbarea climatică asupra regimului apei poate provoca un efect de domino şi poate avea un impact asupra multor sectoare ale economiei.
Problemele globale referitoare la apă cresc în permanenţă, necesitând o politică coordonată de gestionare a apei din partea statelor membre şi introducerea de principii de mediu într-o gospodărire integrată a resurselor de apă.
Trebuie să iniţiem programe pentru crearea de instalaţii de stocare a apei pluviale din zonele forestiere, agricole şi urbane prin instrumente legislative şi prin măsuri investiţionale şi non-investiţionale care vor contribui în mod esenţial la stocarea apei pluviale în zonele rurale..
Până acum apa pluvială era privită ca apă reziduală, care trebuia îndepărtată cât de repede posibil.
Noua abordare privind apa se bazează pe principiul conform căruia apa pluvială este cheia către viaţă.
Sunt încântată că va fi introdusă de un grup de experţi format din oameni de ştiinţă cehi şi slovaci.
Este o abordare interesantă, domnule ministru Bursík.
Cred că vă va câştiga sprijinul.
Nu este posibil să avem un mod de viaţă durabil fără contribuţii din sectorul economic, ştiinţific, mass-media, al voluntariatului şi din partea cetăţenilor privaţi.
Este important să nu renunţăm în cazul unei astfel de probleme complexe.
Ne aflăm în faţa unei provocări şi trebuie să acţionăm acum, deoarece acţiunile noastre de astăzi ne vor hotărî viitorul.
Scopul nostru central trebuie să fie acela de a nu priva generaţiile viitoare de elementele esenţiale ale vieţii, pe care le-am primit de la Dumnezeu.
Vom învinge în competiţia globală doar dacă vom putea aduce pe piaţă tehnologii eficiente, inovatoare şi inteligente într-un mod transparent şi fără obstacole birocratice.
Vom învinge doar dacă vom da "undă verde” tuturor soluţiilor progresiste din Europa.
(LT) Îl felicit pe raportor şi pe toţi cei care gândesc la fel, cei care luptă împotriva ameninţării aduse de schimbarea climatică.
Locuitorii Lituaniei şi ai celorlalte ţări baltice aşteaptă cu nerăbdare o reţea de energie electrică europeană.
Dacă nu va fi creată în câţiva ani, discuţiile despre siguranţa energetică nu vor rămâne nimic mai mult decât simple discuţii.
Cererea de mărire a fondului structural referitor la banii folosiţi pentru încălzirea locuinţelor cu mai multe apartamente, este foarte importantă.
Miracolele se întâmplă rar.
Cu toate acestea, prelungirea duratei de funcţionare a centralei nucleare Ignalina, un miracol la care încă se mai speră în Lituania, ar reduce poluarea şi ar permite PIB-ului să rămână la valoarea de 4-5% anual, ceea ce este deosebit de necesar unui stat atât de afectat şi prejudiciat de criza economică.
Confruntat cu criza, un număr crescând de cetăţeni UE se gândeşte mai mult la supravieţuire decât la stoparea schimbării climatice, însă, dacă am fi în stare să renunţăm la felul nostru risipitor de viaţă şi să devenim mai calculaţi, am salva şi mediul şi planeta de la supraîncălzire şi ne-am şi umple buzunarele.
Făcând economii stricte zi de zi, când ne folosim de resurse şi renunţând la drumurile scurte cu maşina, putem economisii aproximativ 1000 EUR pe an.
(FR) Doamnă preşedintă, poate că s-a spus despre acest raport că este redundant după votul din decembrie anul trecut pentru pachetul privind schimbarea energetică şi climatică.
Cu toate acestea, acest raport are meritul de a fi un foarte bun rezumat a ceea ce trebuie să luăm în considerare în vederea combaterii schimbării climatice, şi aş dori să profit de această ocazie pentru a-l felicita pe raportorul Karl-Heinz Florenz, care a dat dovadă de atâta viziune prin elaborarea acestui raport.
Haideţi să trecem dincolo de graniţele discuţiei.
Haideţi să ne asigurăm că statele membre îşi iau un angajament solid.
Sunt de acord cu colegii mei care au scos în evidenţă necesitatea unui buget care să corespundă ambiţiilor noastre.
După povestea de succes a pachetului privind schimbarea energetică şi climatică sub preşedinţia franceză, trebuie să facem tot ce ne stă în putinţă pentru a ajunge la un acord internaţional satisfăcător la Copenhaga.
Există totuşi un aspect care ar trebui să ne îngrijoreze.
2009 este an european electoral, când se va schimba Comisia Europeană.
Suntem extrem de îngrijoraţi să citim declaraţiile făcute de preşedintele Republicii Cehe, care susţine că încălzirea globală nu există.
Chiar dacă are dreptate, întregul nostru plan de combatere a schimbării climatice este un răspuns la criza economică gravă pe care o traversăm în aceste momente.
Diminuarea resurselor energetice, nevoia de siguranţă energetică, defrişarea, sufocarea marilor oraşe care reprezintă căminul majorităţii populaţiei, necesitatea, prin urmare, de a folosi un transport durabil, foametea fără margini din întreaga lume şi nevoia de a hrăni planeta; toate acestea sprijină soluţiile propuse de combatere a schimbării climatice.
Păşim în era dezvoltării durabile, a celei de-a treia revoluţii industriale, care este un mare câştig pentru cercetare, inovaţie, ocuparea forţei de muncă şi pentru competitivitate în afacerile noastre.
Cât despre eficienţa energiei, aceasta ar trebui să facă deja parte din toate planurile de redresare, deoarece se bazează pe tehnologii inovatoare.
Este un mod de reducere a facturilor la energie, care va plăcea consumatorilor.
Reducând consumul de energie fosilă, Uniunea Europeană recâştigă mai multă independenţă şi emite mai puţin dioxid de carbon, şi aceasta presupune mii de locuri noi de muncă.
Da, lupta împotriva schimbării climatice este unul dintre răspunsurile la criza economică.
Va deveni un răspuns prin dezvoltarea unei economii cu emisii scăzute de dioxid de carbon, cu sprijinul comunităţilor locale, oamenilor de afaceri, de ştiinţă şi a tuturor cetăţenilor.
Raportul prezintă atât date ştiinţifice, cât şi recomandări pentru lupta împotriva schimbărilor climatice, referindu-se atât la adaptare, cât şi la reducerea cauzelor care conduc la acestea.
Lupta împotriva schimbărilor climatice nu este doar o obligaţie pentru a asigura viitorul generaţiilor viitoare, ci şi o oportunitate pentru relansarea economiei mondiale.
Solicit ca importanţa eficienţei energetice să fie reflectată şi în bugetul comunitar şi în instrumentele financiare disponibile.
Eficientizarea transportului prin utilizarea sistemelor inteligente de transport, promovarea transportului feroviar şi naval, asigurarea intermodalităţii şi investiţii în maşini mai ecologice vor permite reducerea emisiilor produse de acest sector.
Am recomandat dezvoltarea tipurilor de turism mai ecologice, cum ar fi turismul sportiv sau turismul cultural şi subliniez faptul că destinaţiile turistice de excelenţă ar trebui să fie acelea care respectă şi protejează mediul.
Consider că trebuie avută în vedere crearea unui fond internaţional pentru plantarea arborilor pe suprafeţele de pământ neutilizate.
Închei spunând că este nevoie de activităţi de cercetare în cadrul ştiinţei medicale şi sectorului farmaceutic în vederea fabricării de medicamente şi vaccinuri ce vor fi disponibile pentru toată populaţia afectată de anumite boli, la un preţ accesibil.
- (HU) Doamnă preşedintă, astăzi schimbarea climei şi transportul sunt inseparabile, pe câtă vreme, în acelaşi timp, mobilitatea noastră câştigată cu greu şi supravegheată îndeaproape, libertatea de mişcare a oamenilor, bunurilor şi a capitalului, poate fi continuată în viitor doar dacă facem schimbări şi ne hotărâm să luăm măsuri ferme în această privinţă.
În calitate de lider al celei de-a cincea teme cheie, transportul, în cadrul Comisiei temporare privind schimbările climatice, încurajez adoptarea şi transpunerea simultană a unui pachet cuprinzător.
De ce este nevoie?
În primul rând mediul economic trebuie transformat, urmărind un scop dublu: unu la mână, să sprijine ecoinovarea prin intermediul impozitelor şi achiziţiilor publice, doi la mână, să aplice efectiv principiul "poluatorul plăteşte”.
Ecoinovarea este necesară în tehnologia vehiculelor motorizate pentru a dezvolta carburanţi alternativi pentru acel sector, pentru soluţii inteligente de transport şi pentru sisteme de management logistic.
Principiul "poluatorul plăteşte”trebuie aplicat tuturor vehiculelor atât în comercializarea certificatelor de emisii cât şi în încorporarea costurilor externe.
Fiecare iniţiativă pe care am lansat-o trebuie accelerată.
Nu este suficient să vorbim despre aceste lucruri: trebuie să le transformăm în realitate.
Cam ce fel de lucruri de exemplu?
Un spaţiu aerian comun european, un cer unic european şi sistemele noastre de management.
Acestea trebuie transpuse eficient deoarece vom putea reglementa cu succes industria şi consumul odată ce ne vom fi îndeplinit propriile sarcini.
Mai presus de toate trebuie să ne ocupăm de oraşele noastre şi de celelalte zonele dificile.
Până la urmă aceasta este poate cea mai dificilă sarcină.
Trebuie să încurajăm o nouă cultură a transportului şi trebuie să tindem spre o utilizare mult mai eficientă a instrumentelor pe care le avem momentan la dispoziţie.
Am dori să-i mulţumim domnului Karl-Heinz Florenz, deoarece prin acest raport avem acum un itinerar credibil, cu multe trepte de parcurs, ce constituie baza de pe care putem începe transpunerea scopurilor noastre şi pe care putem sta cu îndrăzneală la masa negocierilor de la Copenhaga, cerându-le tuturor să ni se alăture.
- (PL) Doamnă preşedintă, în preambulul raportului domnului Florenz, pe care îl discutăm astăzi, acesta se referă la raportul său anterior privind faptele ştiinţifice din spatele schimbării climatice Din păcate nu am găsit fapte în acel raport, ci doar credinţa în infailibilitatea rapoartelor GIEC.
Nici rezoluţia prezentă, nici cea din mai 2008 nu pot legitimiza astfel în niciun fel deciziile politice ale Comisiei Europene, deoarece acestea sunt lipsite de o abordare obiectivă, ştiinţifică.
Doar un model coerent al schimbărilor climatice, care ţine cont de toate variabilele, precum impactul gazelor cu efect de seră, particulele suspendate şi, mai presus de toate, activitatea solară, ar putea constitui o justificare pentru aceste decizii.
Raportul, care conţine informaţii unilaterale ce subliniază mecanismele ipotetice din spatele încălzirii globale, precum emisiile de CO2, ignoră nevoia luptei internaţionale împotriva impactului adevărat al schimbării climatice.
Comisia temporară privind schimbările climatice şi-a concentrat atenţia, într-o manieră neechilibrată, asupra problemei reducerii emisiilor de gaze cu efect de seră, şi a menţionat doar în trecere lupta împotriva impactului adevărat al schimbării climatice.
(DE) Doamnă preşedintă, comisari, doamnelor şi domnilor, în primul rând doresc de asemenea să-i mulţumesc raportorului care a încercat într-adevăr să realizeze cât de mult a fost posibil pentru noi toţi.
Agricultura este afectată în mod special de schimbarea climatică, deoarece produsele ei sunt obţinute în aer liber.
Ne gândim la secetă şi deşertificare, precum cele din sudul Italiei de exemplu, sau la alte fenomene meteorologice extreme, precum la averse neaşteptate de ploaie şi grindină sau inundaţii, care deseori afectează mijloacele de viaţă ale fermierilor.
Agricultura este deseori descrisă ca fiind marea cauză a schimbării climatice.
În jur de 10% din gazele mondiale cu efect de seră sunt produse în agricultură, cele mai multe dintre ele fiind cu toate acestea de origine naturală, precum metanul.
Din contră, după părerea mea, agricultura deschide calea spre lupta împotriva schimbării climatice.
Aş dori să susţin următoarele pe baza unui studiu din 2008 din Austria: prin plante, precum iarba, porumbul şi cerealele, şi pământ, agricultura şi silvicultura consumă şi absorb considerabil mult mai multe gaze cu efect de seră decât produc.
Conform studiului din 2008, emisiile din agricultură şi silvicultură de aproximativ 8 milioane de tone echivalent al CO2 pe an se compară în total cu un efect de absorbţie de 58 de milioane de tone CO2 sau echivalenţi ai CO2.
Acestea arată că agricultura nu ar trebui descrisă ca un duşman al mediului.
Chiar din contră.
Şi iată mai multe cifre: din 1990, agricultura din Austria şi-a redus emisiile de CO2 cu 1,3 milioane de tone.
Energia este un alt domeniu important în care agricultura contribuie la lupta împotriva schimbării climatice.
Agricultura din Austria consumă de exemplu aproximativ 2,2% din energia generată.
Procentul de energie regenerabilă este de 23%, din care o mare parte aparţine de asemenea agriculturii.
În sfârşit aş dori să spun următorul lucru.
O mare importanţă trebuie...
(Preşedintele l-a întrerupt pe vorbitor)
- (FI) Doamnă preşedintă, doamnelor şi domnilor, aş dori să-i mulţumesc sincer domnului Florenz pentru munca excelentă pe care a depus-o în calitate de raportor.
Cea mai mare provocare a noastră de acum este să instituim următorul tratat internaţional privind mediul.
Cele două probleme de primă dificultate ale acestui tratat sunt ţintele de reducere a emisiilor a diferite ţări şi felul cum ţările industrializate vor contribui la finanţarea investiţiilor de temperare a climei în ţările în curs de dezvoltare.
În ambele probleme Uniunea Europeană trebuie să-şi propună scopuri mai mari, cu toate că în teorie putem fi mândri de faptul că am fost întotdeauna în frunte în ceea ce priveşte protecţia climei mondiale.
Ultima cercetare sugerează că o reducere de 30% a emisiilor până în 2020 nu va fi suficientă - ţintele trebuie să fie mai severe.
Iar în ceea ce priveşte finanţarea măsurilor climatice în ţările în curs de dezvoltare, regret că în noua sa comunicare Comisia a mai făcut încă observaţii foarte generale şi nu a propus modele suficient de concrete.
În contexte diferite, incluzând dezbaterea asupra pachetului climatic, am arătat în Parlament că suntem pregătiţi să contribuim în mod semnificativ la efortul de a reduce emisiile în ţările în curs de dezvoltare.
Acesta este unul din acele domenii, în care UE ar trebui de asemenea să-l încurajeze pe noul preşedinte al Statelor Unite să adopte o linie nouă.
Până acum Statele Unite nu au spus nimic despre cât de pregătite sunt pentru a sprijini ţintele de reducere a emisiilor în ţările în curs de dezvoltare.
Protejarea climei poate fi realizată, măsurile trebuie să fie însă rapide şi consecvente.
- Doamnă preşedintă, aş dori să-i mulţumesc raportorului.
Voi fi foarte precisă în legătură cu agricultura şi cu două paragrafe din raport, despre care cred că nu sunt necesare.
Poate că raportul ar fi mai bun fără ele.
Acestea sunt foarte specifice în ceea ce priveşte consumul de carne şi nu cred că aceste paragrafe îşi găsesc locul în raport.
Următorul paragraf privind raţiile de hrană ignoră realitatea cercetărilor care au avut loc de-a lungul multor ani în multe state membre, încercând să realizeze exact ce scrie în acest paragraf, ceea ce înseamnă că paragraful este depăşit în ceea ce priveşte realitatea.
Unul dintre domeniile despre care cred că trebuie îmbunătăţit este comunicarea felului cum fermierii şi cei care utilizează solul pot lucra pământul într-un mod care este mai "prietenos climatic”.
Cred că cercetătorii au eşuat să colaboreze cu fermierii, şi este necesar să depunem un efort mai mare în legătură cu extinderea serviciilor pentru a putea transmite mesajul, a încuraja şi nu a obliga.
(BG) Doamnelor şi domnilor, în mod evident schimbarea climatică se află în centrul atenţiei politicii europene, şi nu numai.
Nici o singură ţară, cât nici o uniune nu poate trata separat şi independent provocările schimbării climatice.
De aceea trebuie să integrăm politicile atât pe plan orizontal cât şi vertical.
Politica, legislaţia şi finanţele trebuie să conlucreze.
Raportul furnizează o platformă fantastică în acest sens.
Aş dori să atrag atenţia asupra a două fapte fără de care nu suntem capabili să ne facem treaba în avantajul luptei împotriva schimbării climatice.
Ştiinţa: în raport se acordă o atenţie deosebită noilor tehnologii, însă trebuie să vorbim mai mult despre ştiinţă şi să ţintim spre investiţii în ştiinţă prin care trebuie găsite soluţii.
Fără de aceasta suntem lăsaţi pradă banalităţii şi nimicurilor.
Cercetarea ştiinţifică reprezintă baza noastră.
Noile tehnologii dezvoltate de afaceri şi de ştiinţă în tandem reprezintă viitorul nostru.
Fac apel la investirea în ştiinţă şi la desemnarea schimbării climatice ca prioritate însemnată pentru toate programele ştiinţifice UE.
(LT) În lupta împotriva schimbării climatice trebuie să acordăm mare importanţă sectorului de transport, care emite în prezent aproape o treime din emisiile UE de CO2.
Sectorul de transport trebuie să reducă emisiile de CO2 cu 20% până în 2020.
Urmărind aceste scopuri este esenţial să aplicăm un pachet stabil de măsuri ale politicii de transport, care ar include ecoinovaţii, impozitarea emisiilor deCO2, schimbări în obiceiurile de condus şi de utilizare a maşinii şi alte măsuri.
Aş dori să atrag atenţia asupra faptului că în unele state membre TVA-ul a crescut din cauza crizei financiare şi a recesiunii economice, şi a apărut situaţia în care oamenii consideră că este mai ieftin să călătorească cu maşina deoarece tarifele pentru transportul în comun sunt mari..
Din acest motiv aş dori să îndemn statele să aplice măsuri de stimulare fiscală şi să încurajeze oamenii să folosească transportul în comun.
Este de asemenea important să încurajăm călătoria cu trenul investind în dezvoltarea infrastructurii feroviare.
Permiteţi-mi să vă reamintesc că la distanţe de peste un kilometru trenul emite în medie de trei ori mai puţin CO2 decât o maşină şi de 8 ori mai puţin decât un avion.
- (FR) Doamnă preşedintă, doamnelor şi domnilor, putem să ne felicităm pentru largul consens de aici, în ciuda acestui fapt rămânem izolaţi: domnule comisar pentru mediu, domnilor miniştri de mediu, cât de important este mediul pentru Comisie şi pentru Consilii şi guverne?
Ştim cât de important.
Eu însămi nu am fost de loc în favoarea instituirii acestei comisii, deoarece cred că nu există nimic mai potrivit pentru a izola ceva, decât crearea unei noi comisii.
În Franţa vorbim despre o "comisie Theodule”.
Mă gândesc la viitorul acestui raport din punct de vedere al integrării sale în politicile europene.
Aş dori doar să le reamintesc membrilor din 1992 că fusese întocmit un raport excelent despre dezvoltarea durabilă.
Abia fusese adoptat - mai mult, în unanimitate - şi acest raport excelent a fost îngropat complet.
Dacă l-am fi introdus în politicile europene poate nu ne-am fi aflat acum aici.
Aş dori să mă adresez raportorului, care neagă faptul că prezintă un proiect politic.
Domnule Florenz, dumneavoastră prezentaţi un proiect politic, deoarece acesta reprezintă o reorientare completă a politicilor europene referitor la agricultură, pescuit şi transport.
Deci, da, trebuie să fim mai ambiţioşi şi aşteptăm rezultatele.
(DE) Doamnă preşedintă, a lua în serios consecinţele schimbării climatice înseamnă ascultarea tuturor diverselor părţi ale dezbaterii, inclusiv pe cea a ştiinţei.
Am avut o mulţime de experţi în comisie, este adevărat.
Cu toate acestea, aceştia au reprezentat din păcate doar un punct de vedere.
Nu am avut ocazia să ascultăm toate părţile dezbaterii.
Cred că acest lucru a fost o greşeală.
Am avut la dispoziţie o schiţă iniţială a raportului domnului Florenz, care a fost considerabil mai bună decât cea care se află astăzi în faţa noastră, pe care se va baza decizia noastră.
Multe dintre sugestiile care sunt incluse sunt bune, dar, din punctul meu de vedere, multe dintre ele sunt greşite.
Nu are nici un sens să recurgem în mod constant la noi regulamente şi la noi măsuri.
Singura soluţie este să spunem "da” inovaţiilor şi cercetării.
Soluţia stă în asumarea responsabilităţii individuale şi nu în regulamente de stat în creştere.
Există numeroase regulamente fără sens, precum obligativitatea ţinerii unui registru contabil, prevenirea şi sancţionarea consumului de carne, defăimarea agriculturii şi multe altele.
Din punctul meu de vedere acesta este un drum greşit de parcurs şi din acest motiv sunt de părere că raportul în cauză este problematic aşa cum se prezintă în acest moment.
Preşedintele în exerciţiu al Consiliului. - ?Doamnă preşedintă, am înţeles că distinşii membri ai Parlamentului vorbesc în limba lor maternă.
Nu am nici un dubiu asupra faptului că interpreţii vorbesc engleză de o mie de ori mai bine decât mine, prin urmare, dacă îmi permiteţi, voi vorbi în cehă şi voi încerca să reacţionez la această dezbatere în Parlamentul European.
(CS) Aş dori să-mi exprim aprecierea faţă de profunzimea discuţiei în Parlamentul European, faţă de abordarea sa practică şi de asemenea faţă de atitudinea responsabilă a membrilor Parlamentului.
Există cam şapte puncte ale discuţiei, pe care aş dori să le sesizez.
În primul rând aş dori să subliniez rolul Grupului Interguvernamental pentru Evoluţia Climatului deoarece în unele discursuri descoperirile GIEC au fost puse sub semnul întrebării.
După părerea mea, rapoartele trimestriale, emise de GIEC privind fapte materiale legate de schimbarea climatică şi de adaptări şi temperări, au în jur de 1200 până la 1400 de pagini, cuprinzând o muncă ştiinţifică nespus de detaliată completată de referiri la literatură ştiinţifică relevantă, reprezintă într-o anumită măsură un dezavantaj.
Cu toate acestea, mai târziu se compilează un rezumat al acestor rapoarte ce ajunge să fie un "rezumat pentru factorii politici de decizie”, care este de 20 de pagini şi care nu mai include nici un fel de referiri.
După părerea mea, multe interpretări greşite apar de la faptul că noi, în calitate de factori politici de decizie, nu avem timp - şi îmi prezint scuzele dacă acesta nu este cazul dumneavoastră - să citim acele 1200 sau 1500 de pagini.
Este important să subliniez că GIEC nu doar că a obţinut Premiul Nobel, ci în cadrul conferinţei asupra climei de la Bali cele 192 de state participante au căzut de acord că acesta este cea mai cuprinzătoare şi de cea mai înaltă calitate resursă ştiinţifică, cea mai consistentă informaţie pe care o avem la dispoziţie pentru a decide dacă şi cum să reacţionăm la schimbarea climatică.
Acesta a fost punctul de vedere a 192 de reprezentanţi naţionali şi acesta este şi răspunsul meu la unele sugestii privind alarmarea, o problemă cu care m-am obişnuit în ţara mea.
După părerea mea, avem un foarte bun punct de plecare în 2009.
Pe de o parte vorbim din nou printr-o singură voce ca Uniune Europeană.
Valoarea imensă a acestui lucru mi-a fost adusă acasă la Bali.
Am reuşit să realizăm un progres considerabil în negocierile cu partenerii noştri G77 şi cu alte economii şi noi am fost de fapt sigura economie globală majoră,care a făcut presiuni pentru adoptarea unei ţinte de reducere a emisiilor de gaze cu efect de seră cu 30% până în 2020.
A doua speranţă de la începutul acestui an o reprezintă schimbarea din Statele Unite, pe care au menţionat-o mulţi dintre dumneavoastră.
Felul în care văd eu problema este că undeva la Copenhaga există o cameră cu în jur de 200 de încuietori pentru uşa sa.
Dacă reuşim să deschidem toate acele încuietori, atunci vom încheia un nou acord global asupra protecţiei climei care să fie valabil începând cu 2013.
Părerea mea este că acum am descuiat prima încuietoare, care este Uniunea Europeană.
A doua încuietoare în serie este Statele Unite şi de aceea punem atât de mult accentul pe stabilirea de contacte cât mai repede posibil cu noua administraţie americană şi planificăm o vizită comună în Troika împreună cu preşedinţia suedeză, care urmează, şi cu comisarul pentru mediu Stavros Dimas.
Şi acesta este răspunsul meu faţă de comentariul domnului Jerzy Buzek, în alte cuvinte, nu intenţionăm să conducem negocierile internaţionale noi singuri.
În nici un caz.
Intenţionăm să coordonăm negocierile.
Danemarca este în mod evident extrem de interesată de succesul conferinţei de la Copenhaga..
În sesiunile ministeriale cu uşile închise ale Consiliului European de Primăvară, intenţionăm să raportăm progresul negocierilor bilaterale privind acordul internaţional asupra schimbării climatice.
Vom încerca de asemenea să definim împreună o strategie viitoare despre cum să coordonăm negocierile internaţionale cu implicarea, bineînţeles, a diplomaţilor.
La aceasta se mai adaugă faptul că vom negocia adaptările, care vor fi tema principală a Consiliului informal de Primăvară de la Praga.
Următorul punct al răspunsului meu este legat de faptul că am ajuns la un punct de legătură interesant, deoarece eforturile UE spre o politică ambiţioasă şi activă privind schimbarea climatică s-au lovit dintr-o dată de efectele crizei financiare şi economice.
În acest context văd ca pe un lucru pozitiv faptul că vocile, care cer amânarea ţintelor noastre de lungă durată privind schimbarea climatică sunt rare.
Dimpotrivă, marea majoritate a vocilor - şi de aici din Parlamentul European, pentru care sunt foarte recunoscător - ne cer să ne folosim de această coincidenţă şi să o luăm ca pe o oportunitate, întrucât ar oferi o strategie "cu şase câştiguri--”, în alte cuvinte o strategie "câştig, câştig, câştig, câştig, câştig, câştig”, deoarece dacă economiile în parte sunt pregătite să răspundă crizei financiare şi economice prin investiţii - şi chiar şi cei mai conservatori economişti sunt pregătiţi să accepte excepţii - atunci acest lucru reprezintă o oportunitate de a transforma economia noastră actuală într-o economie cu emisii scăzute de dioxid de carbon şi să sprijinim tehnologiile moderne ecologice.
De ce cele şase "câştiguri”?
Deoarece vom economisi bani cu energia prin măsuri de economisire a energiei.
Deoarece ne vom reduce dependenţa de energia importată, pentru că vom reduce consumul de resurse naturale neregenerabile, deoarece vom crea noi locuri de muncă - şi nu uitaţi că diferitele planuri din cadrul Europei pentru a răspunde la criza financiară şi politică vor crea noi posibilităţi de angajare direct în zona "locurilor de muncă ecologice” şi în jurul noilor ecotehnologii pentru resurse regenerabile de energie şi pentru economisirea de energie - şi în acelaşi timp vom reduce emisiile de gaze cu efect de seră.
Din aceste motive, preşedinţia cehă vede situaţia de faţă ca pe o posibilitate excepţională pentru schimbarea paradigmelor comportamentale şi pentru direcţionarea economiei spre o mai mare durabilitate.
Cea mai mare oportunitate de schimbare a economiei se află în piaţa mondială pentru carbon.
În comparaţie cu politica de mediu din anii 1970, când ne-am bazat pe interdicţii şi hotărâri judecătoreşti de interzicere şi am adoptat o aşa-zisă politică de "capăt al conductei”, acum ne aflăm în 2009 şi facem de departe mai mult uz de instrumentele financiare pentru a ajuta mediul.
După părerea mea, faptul că pachetul climă-energie include un nou sistem de comercializare a certificatelor de emisii bazat pe licitaţii, pune la dispoziţie o fundaţie excelentă pentru crearea unei pieţe mondiale de carbon.
Haideţi să luăm în considerare această ambiţie.
În 2013 vor avea loc în mod treptat licitaţii referitoare la energia electrică, iar până în 2015 dorim să vedem o piaţă mondială de carbon la un nivel OCDE.
De aceea monitorizăm îndeaproape dezvoltările din SUA şi cum va arăta procesul pentru adoptarea sistemului de limitare şi comercializare "cap and trade” în Congresul american.
Alt punct, pe care aş dori să-l menţionez, este rolul resurselor regenerabile de energie şi al economisirii de energie.
În cadrul negocierilor noastre cu ţările în curs de dezvoltare trebuie să oferim ceva, trebuie să le oferim acestor ţări dezvoltare economică, dar în acelaşi timp trebuie să oferim acel tip de dezvoltare, care va asigura îndeplinirea ţintelor identificate de GIEC şi adoptate de noi, în calitate de politicieni.
Iar în acest caz resursele regenerabile de energie vor juca un rol cheie indiscutabil, deoarece avem două opţiuni posibile.
Există miliarde de oameni fără acces la curent electric, dar cu o dorinţă disperată de a avea curent electric, pur şi simplu pentru că reprezintă o perspectivă atât de atrăgătoare pentru consumatori, şi o aspiraţie de care nimeni nu poate fi învinuit.
Realitatea este că aceşti oameni va trebui fie să se mute la oraş pentru curent electric, care este distribuit la modul actual convenţional - surse larg centralizate, reţele de distribuţie, o povară pentru mediu - fie curentul electric va veni la ei, în locurile unde trăiesc de generaţii şi unde îşi pot continua modul tradiţional de viaţă în armonie cu natura.
A doua opţiune va fi posibilă doar prin electricitate regenerabilă descentralizată.
Cu alte cuvinte, noi, cei care dezvoltăm tehnologia pentru resurse regenerabile de energie în Europa, facem acest lucru nu doar pentru ţările dezvoltate, ci şi pentru a mări numărul instalaţiilor în toată lumea, pentru a reduce investiţiile şi pentru a face aceste tehnologii accesibile oamenilor din ţările în curs de dezvoltare.
Aceasta este o sarcină politică enormă pe care trebuie s-o înfruntăm în legătură cu ţările în curs de dezvoltare.
Aş dori să închei prin a vă asigura că preşedinţia cehă are ambiţii cu adevărat mari în ceea ce priveşte realizarea unui progres în negocierile privind schimbarea climatică.
Vom prelua conducerea negocierilor internaţionale şi ne vom ocupa intens de această problemă.
Aş dori de asemenea să vă asigur de consecvenţa preşedinţiei cehe, iar dacă primul ministru al Republicii Cehe i-a luat apărarea în această dezbatere de la Parlamentul European preşedintelui ceh Klaus, atunci, în ceea ce priveşte schimbarea climatică şi politica privind schimbarea climatică, trebuie să mă distanţez de la aceste afirmaţii şi de poziţia preşedintelui ceh.
Doresc să vă asigur că poziţia preşedinţiei cehe este stabilită de guvernul ceh.
Vă îndemn să ţineţi minte că în ciuda oricăror afirmaţii pe care le veţi mai auzi poate de-a lungul preşedinţiei cehe - deoarece preşedintele nostru se pregăteşte şi de o vizită în SUA - politica privind clima este formulată de guvernul ceh şi că suntem uniţi în punctul nostru de vedere şi că lucrăm în troikă împreună cu Comisia şi cu preşedinţia suedeză ce va urma.
Cu aceasta se încheie declaraţia mea.
Aş dori să vă mulţumesc din nou foarte mult pentru discuţia foarte productivă, practică şi, mai presus de toate, responsabilă în cadrul acestei onorabile adunări.
comisar -Doamnă preşedintă, de asemenea abia aşteptăm să continuăm să lucrăm îndeaproape cu preşedinţia cehă, cu guvernul ceh şi în mod deosebit cu domnul ministru Martin Bursík.
Sunt sigur că în timpul primului semestru al anului 2009 vom avansa cu negocierile în mod considerabil.
Aş dori să le mulţumesc tuturor vorbitorilor din discuţia de astăzi pentru contribuţiile pozitive.
După cum indică titlul raportului dumneavoastră, ce se va întâmpla cu clima mondială în 2015 şi după aceea depinde de modul cum decide comunitatea internaţională să acţioneze acum.
Un lucru rămâne vital, şi anume clădirea pe fundaţia sfatului ştiinţific solid pe care îl avem la dispoziţie, şi insistarea ca negocierile să fie ghidate de ştiinţă.
Trebuie să comunicăm unui public mai larg descoperirile ştiinţifice, şi să îmbunătăţim conştientizarea consumatorilor referitoare la impacturile gazelor cu efect de seră asupra modului de viaţă şi a modelelor de consum.
O conştientizare crescută trebuie totuşi să fie însoţită de stimulenţi economici puternici pentru ca afacerile să reducă emisiile de gaze cu efect de seră din bunurile şi serviciile pe care le furnizează.
Tranziţia către o economie cu emisii scăzute de dioxid de carbon este necesară la scară mondială, şi poate fi realizată doar printr-o acţiune cuprinzătoare şi integrată care să se adreseze emisiilor din toate sectoarele.
Doar fiind ambiţioşi acum putem ţinem uşa deschisă pentru a stabiliza concentraţiile de gaze cu efect seră la nivele scăzute, în cazul în care GIEC va indica pe viitor că acest lucru este necesar.
Împreună cu Comisia sunt convins că jucaţi de asemenea un rol semnificativ în replicarea acestor mesaje importante.
2009 va fi un an crucial pentru negocierile privind schimbarea climatică globală.
Pentru Comisie, anul 2009 va fi un an al punerii în aplicare: lucrăm la o hartă cu drumurile de parcurs în vederea punerii în aplicare.
Există în jur de 15 măsuri pe care trebuie să le trecem prin comitologie; în Schema revizuită de comercializare a certificatelor de emisii (ETS) există o listă de termene limită pe care le vom respecta: lista sectoarelor referitoare la scurgerile de carbon de exemplu să fie gata până în decembrie 2009.
La 30 martie 2009 va avea loc o mare întrunire a părţilor interesate.
Greul lucrărilor va fi realizat pe timpul verii şi, până la sfârşitul lui 2009, vom fi finalizat această listă.
Regulile armonizate privind licitarea ar trebui să fie gata până în iunie 2010.
În februarie va avea loc o mare întrunire a părţilor interesate, iar toate aceste termene limită şi programe de lucru vă stau la dispoziţie.
Însă 2009 va fi, după cum am zis, un an crucial pentru negocierile privind schimbarea climatică globală.
În cadrul Conferinţei privind Schimbarea Climatică de la Copenhaga din decembrie se aşteaptă să se ajungă la un acord la nivel internaţional asupra altor acţiuni internaţionale de abordare a schimbării climatice.
Totuşi, o înţelegere la Copenhaga nu este în nici un caz o garanţie: mai rămâne multă muncă de făcut.
Schimbarea climatică şi pachetul energetic ne-au dat un avans în această tranziţie şi ne-au furnizat o bază excelentă pentru a demonstra că o politică ambiţioasă privind clima nu este doar posibilă, ci şi benefică economiilor şi societăţilor noastre la scară largă.
Comunicarea de la Copenhaga reprezintă baza pentru continuarea elaborării poziţiilor Uniunii Europene privind acele elemente cheie, dându-ne posibilitatea să ne menţinem la conducere şi să ajutăm la obţinerea succesului în negocierile de la Copenhaga.
Este clar că provocarea pe care o reprezintă schimbarea climatică nu poate fi rezolvată fără creşterea finanţării şi investirii în tehnologia nepoluantă, precum şi fără măsuri de adaptare la impacturile inevitabile ale schimbării climatice.
S-a estimat că sumele necesare ţărilor în curs de dezvoltare se ridică la 120-150 miliarde EUR anual în 2020.
Până în 2020 această finanţare poate veni în mare parte de la gospodăriile din sectorul privat din ţările în curs de dezvoltare.
De exemplu, cea mai mare parte a reducerilor din sectorul energiei va veni de la îmbunătăţirile eficienţei care îşi vor amortiza costurile.
Acestea pot fi susţinute parţial de înţelegeri internaţionale de împrumut în vederea mobilizării finanţelor private internaţionale.
O altă latură importantă a finanţării suplimentare şi a investiţiei va fi mobilizată prin piaţa carbonului, ambele din profitul viitoarei licitaţii cu certificate de emisii şi prin creditele de carbon conform Mecanismului dezvoltării non-poluante (CDM).
Prin pachetul său privind clima şi energia Uniunea Europeană a creat până în 2020 o cerere semnificativă de credite CDM.
Probabil că acesta va da un impuls amplasării de tehnologii nepoluante în ţările în curs de dezvoltare.
Cu toate acestea, cu cât sunt mai sărace ţările în curs de dezvoltare, cu atât vor necesita asistenţă financiară publică suplimentară din partea ţărilor dezvoltate.
Fără această asistenţă nu vor fi capabile să-şi reducă suficient emisiile de gaze cu efect de seră.
Fără această asistenţă cei mai săraci şi mai vulnerabili vor suferi consecinţele schimbării climatice.
Fără această asistenţă nu va fi nici o înţelegere la Copenhaga.
Întrebarea este: cum putem să ne asigurăm că aceste fluxuri financiare publice suplimentare vor fi previzibile, vor fi cheltuite transparent şi eficient, şi că participările la acele fluxuri vor fi împărţite pe plan internaţional?
Pe lângă contribuţiile noastre aduse negocierilor Naţiunilor Unite, observăm că în multe colţuri ale lumii se instituie pieţe de carbon urmând succesul sistemului de comercializare a certificatelor de emisii al Uniunii Europene.
Australia a anunţat elementele cheie ale sistemului său.
În toamna lui 2008, la scurt timp după alegerea sa, preşedintele american Obama a reiterat scopul de a crea o piaţă de carbon la nivelul Statelor Unite.
Împreună, aceste sisteme comerciale ar putea forma nucleul unei viitoare pieţe mondiale în dezvoltare de carbon.
După cum am subliniat deja, provocarea Uniunii Europene de acum o reprezintă facilitarea dezvoltării unor astfel de pieţe de carbon legate între ele până în 2015, în mod deosebit între ţările OCDE.
În Comunicarea de la Copenhaga Comisia a pus aceste întrebări prezentând propuneri concrete - propuneri care nu sunt doar ambiţioase, ci şi realiste, şi care vor aduce o contribuţie semnificativă la succesul de la Copenhaga, de care planeta noastră are neapărată nevoie.
Permiteţi-mi să concluzionez prin a profita de această ocazie pentru a-i mulţumi Comisiei temporare privind schimbările climatice, domnului Florenz şi Parlamentului pentru sprijinul lor convingător privind propunerile noastre şi pentru seriozitatea şi viteza cu care au tratat pachetul.
(Aplauze)
Doamnă preşedintă, domnule Preşedinte în exerciţiu al Consiliului, sunt foarte încântat că, în etapele finale ale acestei Comisii temporare, această problemă a fost tratată cu atâta interes, şi pentru aceasta sunt foarte recunoscător.
Aş dori de asemenea să le mulţumesc tuturor celor care au contribuit la această dezbatere şi tuturor celor care au lucrat cu noi.
Am realizat o hartă cu drumurile de parcurs care să ne ducă la Copenhaga, care conţine bineînţeles stâlpi de indicaţie a direcţiei, ca de altfel şi semne de stop şi indicatoare de circulaţie nerestricţionată, dar şi indicatoare care arată drumurile dificile care urmează.
Despre acestea am discutat astăzi aici.
Sunt încântat că au existat comentarii critice, pe unele dintre ele putem să le preluăm.
Sugestia domnului Holm adresată cetăţenilor Europei de a nu mai consuma carne este, îmi pare rău că spun asta, destul de ridicolă, însă noi toţi avem părerile noastre.
În cele din urmă rezultatul va fi unul de succes, iar toată lumea va fi contribuit la asta.
Încă o dată, vă mulţumesc sincer.
Dezbaterea se închide.
Votarea va avea loc astăzi.
Declaraţii scrise (articolul 142 din Regulamentul de procedură)
în scris. - Stimaţi colegi, în ultimele luni am văzut ce înseamnă o economie globală afectată de o criză fără precedent, criza creditelor.
În egală măsură, se fac simţite însă şi criza climatică, cea alimentară şi socială.
În România ne-am confruntat în ultimii ani cu scăderi ale producţiei datorită unor cauze externe precum inundaţiile, seceta, gripa aviară, la care s-au adăugat în ultimele luni problemele de natură economică.
În contextul crizei financiare ne va fi din ce în ce mai greu să acoperim de la bugetul de stat pagubele produse de inundaţii sau secetă.
Pe tot parcursul activităţii mele în Comisia de Agricultură, am susţinut ideea constituirii unor mecanisme de intervenţie la nivel comunitar de sine stătătoare, independente de valoarea plafoanelor naţionale.
Cred, de asemenea, că într-o confruntare de asemenea proporţii trebuie să acordăm prioritate investiţilor în tehnologiile curate şi în energia regenerabilă.
Acestea sunt o soluţie pentru criza climatică şi, în acelaşi timp, pentru relansare economică prin crearea de noi locuri de muncă.
Ca parte a mandatului nostru european, avem datoria de a convinge guvernele noastre să investească mai mult în inovaţie şi în tehnologii noi legate de mediu.
în scris - Abordând tema schimbării climatice în aceste momente de plină frământare financiară şi de încredere scăzută în sistemele economice, poate să pară pentru mulţi o greşeală în sensul stabilirii priorităţilor.
Este scump să devenim "verzi”, iar eforturile necesare restructurării fundamentale a multor sectoare în vederea atingerii scopurilor ambiţioase sunt colosale.
În ciuda acestui fapt există multe posibilităţi de a fi prins în investiţii şi politici "verzi”, ca elemente favorizând redresarea şi stabilitatea economică.
Dezvoltarea unei economii cu emisii reduse este o provocare autentică, cu care nu ne putem permite să nu avem de-a face.
Avem nevoie de ţinte ambiţioase însă şi fezabile,, trebuie să nu fim temători să mergem pe calea unei revoluţii industriale inevitabile.
Pentru a asigura redresarea economică şi condiţii mai bune de viaţă pentru cetăţenii noştri, este necesară o abordare complexă şi ambiţioasă, care să hrănească inovaţia şi dezvoltarea de noi locuri de muncă şi de afaceri în cadrul tehnologiilor "verzi”.
În sfârşit sunt necesare bineînţeles mijloace financiare suficiente pentru a face investiţiile necesare în inovaţiile "verzi” şi, în mod evident, aceste costuri nu pot pur şi simplu fi făcute pe cheltuiala altor politici vitale comunitare, care nu pot suporta povara schimbării climatice fără resurse financiare suplimentare.
în scris. - (HU) Una dintre consecinţele cele mai serioase pe termen lung ale schimbării climatice este reducerea resurselor de apă proaspătă şi creşterea lipsei de apă potabilă curată.
Nu se exagerează când se spune că apa va fi cel mai important bun strategic al secolului 21.
Politica europeană de protecţie a mediului trebuie să fie aplicată de aceea mai riguros decât s-a făcut până acum pentru protejarea pânzei freatice, prevenirea poluării apei şi solului şi sprijinirea tratării potrivite a habitatelor apelor naturale şi artificiale.
Perioadele alternative de inundaţii şi secetă, precum şi condiţiile meteorologice extreme, necesită o mai bună gospodărire a apei pluviale.
Apă inutilă - aşa ceva nu există, există doar apă defectuos gospodărită.
În următorul ciclu parlamentar şi cu noul buget, Uniunea Europeană trebuie să asigure ca disponibilitatea de fonduri semnificative pentru prevenirea inundaţiilor, protecţia pânzelor freatice, creşterea zonelor urbane de apă proaspătă şi a programelor de tratare a apei reziduale.
Resursele de apă ale Ungariei sunt excelente, iar inginerii unguri hidrotehnicieni efectuează o muncă nemaipomenită de aproape 200 de ani.
Din aceste motive sunt sigur că ţara mea va juca un rol activ şi constructiv în elaborarea unei politici europene unitare a apei.
în scris - (PL) Luând cuvântul în timpul acestei dezbateri privind politica de protecţie a climei până în 2050, aş dori să vă atrag atenţia asupra următoarelor aspecte.
În primul rând, dacă Statele Unite şi ţările din Asia de sud-est nu se alătură programului menit să reducă emisiile de dioxid de carbon, arătând la fel de mult angajament ca Uniunea Europeană, atunci efortul financiar enorm implicat şi consecinţa inevitabilă a unei creşteri economice mai lente în cadrul Uniunii Europene va fi un preţ foarte mare de plătit pentru o uşoară reducere a emisiilor de dioxid de carbon.
Uniunea Europeană este responsabilă pentru numai 14% din emisiile globale, în timp ce SUA şi ţările din Asia de sud-est produc aproape 80%.
În al doilea rând, angajamentul unor ţări de a reduce fiecare în parte emisiile de dioxid de carbon cu 20% până în 2020, împreună cu necesitatea de a cumpăra permise de emisii, vor duce la o creştere importantă a preţurilor pentru electricitate şi căldură pentru consumatorii individuali şi la costuri chiar şi mai mari pentru sectorul industrial, mai ales în noile state membre, precum Polonia, unde sectorul energetic se bazează pe cărbune.
Prin urmare, multe sectoare industriale, care au un nivel crescut de consum de energie electrică ar putea fi închise în acele ţări, atrăgând după sine o serie de repercusiuni sociale.
În sfârşit, reducerile emisiilor de dioxid de carbon realizate de noile state membre şi de Polonia în special, ar trebui luate în calcul.
În Polonia, restructurarea decisivă a economiei între 1990 şi 2005, a condus la reduceri cu aproximativ 30% ale emisiilor de dioxid de carbon.
Acesta a avut un cost social foarte scump, iar şomajul a rămas la peste 20% pentru mulţi ani în timpul acestei perioade.
în scris. - Consider că raportul dlui Florenz "2050: viitorul începe azi - recomandări pentru o viitoare politică integrată pentru protecţia mediului în UE” era oportun şi necesar, având în vedere efectele observate şi anticipate aduse de către schimbările climatice.
România este una dintre primele ţări europene care a semnat Protocolul de la Kyoto, prin care şi-a asumat angajamentul său de a sprijini lupta împotriva schimbărilor climatice prin reducerea emisiilor de gaze cu efect de seră, cu 8% până în anul 2012.
Sunt convins de necesitatea acestor măsuri, deşi, în comparaţie cu multe alte ţări europene, România are emisii scăzute de gaze cu efect de seră.
Atât agricultura, cât şi fondul forestier românesc pot juca un rol important în lupta cu schimbările climatice, puternic resimţite în ultimii ani mai ales prin inundaţii şi prin temperaturi ridicate şi secete prelungite.
Aceste fenomene afectează atât productivitatea agricolă şi forestieră, cât şi valoroase habitate şi ecosisteme.
Este de aşteptat ca agricultura şi silvicultura să continue să aducă o importantă contribuţie la combaterea efectelor produse de schimbările climatice, prin realizarea împăduririlor în vederea absorbţiei şi a retenţiei gazelor cu efect de seră, şi utilizarea biomasei ca sursă de energie regenerabilă.
în scris. - Uniunea Europeană şi-a asumat un rol major în efortul de găsire a unui compromis pentru adoptarea unui acord global post-Kyoto şi este posibil ca, împreună cu noua administraţie americană, să se găsească o modalitate concretă de realizare a acestui acord.
Măsurile concrete de combatere a efectelor schimbărilor climatice reprezintă tot atâtea oportunităţi de dezvoltare socio-economică durabilă şi de creare de noi locuri de muncă.
Ele se adresează în special sectoarelor noi şi dinamice, cu potenţial major de creştere, în care nu s-au făcut suficiente investiţii până în prezent.
Aceste măsuri, pe lângă efectul benefic în lupta împotriva schimbărilor climatice, vor avea efecte pozitive şi în atenuarea efectelor crizei economico-financiare şi vor putea determina, pe termen lung, scăderea dependenţei Uniunii Europene de importurile de energie.
Vorbim aici despre investiţii accelerate şi noi în infrastructurile de transport, în energiile regenerabile, în biotehnologii, în colectarea şi reciclarea deşeurilor, în energia nucleară, în reabilitarea termică a locuinţelor.
Reîmpăduririle şi măsurile împotriva fenomenului de deşertificare pot determina rezultate spectaculoase pe termen mediu.
în scris - Salut raportul Florenz privind schimbarea climatică, care intenţionează să formuleze politici pentru menţinerea încălzirii globale sub 2° în comparaţie cu perioadele preindustriale.
Accept cu bucurie în special apelul la o îmbunătăţire cu 20% a eficienţei energiei, apelul la ţinte cu caracter obligatoriu pentru agricultură şi necesitatea creării unui Fond Climatic European.
Aceste propuneri plus măsurile adoptate deja de UE ne situează într-o poziţie de putere pentru a argumenta în favoarea acţiunii globale privind schimbarea climatică la reuniunea la nivel înalt de la Copenhaga.
Doresc să-l felicit pe domnul Florenz pentru raport, care este un material ca pregătire pentru Conferinţa de la Copenhaga, care va avea loc la sfârşitul anului.
Consider că observaţia potrivit căreia criza economică şi financiară şi criza schimbării climatice au aceleaşi rădăcini, este foarte importantă.
Din acest motiv, ieşirea din aceste crize este de asemenea aceeaşi.
Pentru a atenua şi stopa consecinţele acestor crize este nevoie de inovaţie cuprinzătoare şi de schimbare de paradigmă în toate spaţiile vitale.
Sunt de acord cu domnul comisar Dimas că cheltuielile trebuie acoperite în primul rând din comerţul cu dioxid de carbon, în al doilea rând din investiţiile făcute de companii private şi în al treilea rând din stimulente de la stat.
Toată lumea este în căutarea reuşitelor, a căilor de stimulare a ocupării forţei de muncă, a pornirii motorului economiei globale pe cât de repede posibil şi a opririi schimbării climatice.
Conceptul cunoscut sub numele de "New Deal Verde” a fost pronunţat de Secretarul General ONU, domnul Ban Ki-moon.
În esenţă înseamnă că stimulentele economice globale trebuie să devină parte din investiţia în tehnologiile ecologice.
Noua logică a organizării economice bazate pe inovaţii în ecotehnologie, care se bucură de sprijinul pieţelor internaţionale de capital, este de asemenea o trăsătură fundamentală a programului preşedintelui american Barack Obama.
Inovaţiile din tehnologia industrială viitoare şi verde vor înviora eficienţa statului şi a economiei, vor mări interesul jucătorilor economici, şi vor creşte sensibilitatea consumatorilor la fluctuaţiile preţurilor şi a costurilor referitor la produsele şi serviciile oferite.
în scris. - Raportul reprezintă, prin cele 12 puncte, un ghid clar de acţiune în viitor.
Dar pentru a putea acţiona la nivel local, naţional, regional, global trebuie să avem sprijinul cetăţenilor bine informaţi.
Conform Eurobarometrului special din primăvara 2008 privind "schimbările climatice”, cca. 41% dintre europeni se declară slab informaţi cu privire la cauzele, consecinţele şi modalităţile de combatere a schimbărilor climatice.
În România, peste 65% dintre cetăţeni nu sunt informaţi.
Sensibilizarea populaţiei prin campanii de educaţie şi conştientizare desfăşurate în domeniile vieţii cotidiene reprezintă un pas esenţial în această direcţie.
Comisia şi statele membre trebuie să finanţeze campanii de conştientizare a cetăţenilor, să creeze condiţii pentru formarea de noi cariere adaptate provocărilor specifice pieţei muncii determinate de schimbările economice structurale, care sunt accelerate prin schimbările climatice şi efectele acestora.
În contextul crizei economice, UE trebuie să se angajeze politico-financiar în domeniile-cheie de susţinere şi dezvoltare de tehnologii "curate” pentru combaterea schimbărilor climatice, susţinerea măsurilor de adaptare transfrontaliere, creşterea eficienţei energetice şi asistenţa în caz de dezastre, conform principiului UE al solidarităţii.
Toate acestea înseamnă crearea de locuri de munca "verzi” în întreprinderi noi şi competitive.
în scris. - Domnilor colegi, orice dezbatere despre climă, ecosistem, energie, este extrem de importantă, deoarece orice schimbare majoră a acestora poate afecta viaţa pe pământ.
Indiferent de tipurile de cauze sau de argumentele ştiinţifice ale diferitelor grupuri de cercetători, un lucru este cert, şi anume acela că ne confruntăm cu un fenomen de încălzire globală.
Acest raport amplu şi consistent, alături de toate informaţiile utile şi valoroase pe care le oferă, ne îndeamnă la formularea următoarei întrebări: Ce putem face pentru noi şi pentru generaţiile viitoare?
În acest context referitor la modificările climatice, consider că există trei tipuri de proiecte, pe care statele membre ale UE ar trebui să le dezvolte şi să le susţină cu prioritate:
1. proiecte referitoare la politici unitare de gestionare cât mai eficientă a energiei şi de găsire a unor soluţii de diminuare a poluării, în special în ceea ce priveşte zonele şi parcurile industriale.
2. proiecte referitoare la finanţarea cercetării ştiinţifice, în măsură să dezvolte tehnologii nepoluante.
3. proiecte care să sprijine imediat acţiuni concrete de refacere a ecosistemului atât la nivel european, cât şi în orice altă zonă a lumii.
în scris. - Uniunea Europeană şi-a asumat rolul de lider în lupta împotriva schimbărilor climatice, iar o strategie pe termen lung de gestionare eficientă a resurselor naturale va asigura o economie globală cu emisii reduse de dioxid de carbon.
Această strategie trebuie să se bazeze pe principiul solidarităţii pentru a obţine un echilibru între ţările bogate şi cele în curs de dezvoltare care au nevoie de susţinere în reducerea vulnerabilităţii faţă de efectele negative ale schimbărilor climatice.
Încălzirea globală se traduce prin sărăcie, produse alimentare insuficiente şi resurse energetice limitate.
Este bine ştiut faptul că petrolul nu mai reprezintă o sursă de energie suficient de puternică pentru a acoperi cererea care se estimează să crească cu cel puţin 60% până în anul 2030.
Găsirea de surse alternative şi utilizarea raţională a resurselor existente este o provocare cu care Uniunea se va confrunta pe viitor.
Agricultura este unul dintre domeniile cele mai expuse la schimbările climatice din cauza dependenţei sale de condiţiile meteorologice.
Ţinând cont de faptul că acest sector asigură resursele de hrană ale populaţiei globului, gestionarea durabilă a solului şi a resurselor de apă, precum şi protejarea pădurilor şi a biodiversităţii, vor trebui să se afle pe agenda strategiei pe termen lung de contracarare a efectelor încălzirii globale.
Europa şi lumea întreagă se confruntă în prezent cu provocări considerabile.
Criza pieţei de capital nu este singura problemă presantă.
Trebuie să iniţiem de asemenea pe cât de repede se poate un program durabil de combatere a schimbării climatice.
O asociaţie economică şi politică la fel de vastă precum Uniunea Europeană, care este capabilă să se organizeze ca partener conducător în lupta împotriva schimbării climatice.
Primul pas a fost deja făcut în acest sens - Uniunea a stabilit deja ţintele climatice obligatorii, iar prin adoptarea în decembrie 2008 a pachetului privind schimbarea climatică are la dispoziţie multe măsuri adecvate în curs de protecţie a climei.
Acum prioritatea de vârf trebuie să fie încheierea unui acord internaţional la Copenhaga, evitându-se în acelaşi timp regresul industrial şi poverile nenecesare asupra economiei europene.
În schimb ar trebui să sporim investiţiile şi cercetarea în tehnologia verde.
În acest fel Europa poate avansa, şi nu doar în zona mediului, ci şi în zona economică.
în scris. - Uniunea Europeană a devenit principalul actor care face paşi concreţi în adoptarea de politici care răspund provocării globale generate de schimbările climatice.
Politica europeană în acest domeniu poate deveni mai eficientă la nivel global şi în interiorul UE în măsura în care: a) efortul european este susţinut de efortul celorlalte ţări puternic industrializate din afara UE, precum cel al unor ţări cum sunt China, India, Brazilia, Rusia etc.; b) dezvoltarea energiei nucleare este încurajată şi nu descurajată, cel puţin în următorii 30-40 de ani, până când tehnologiile privind valorificarea resurselor regenerabile vor fi puse la punct, iar costurile vor permite comercializarea fără subvenţii; c) Comisia Europeană va susţine mai puternic proiectele pentru economisirea energiei şi obţinerea de energie din biomasă, inclusiv transferul de tehnologii, în ţările membre ale UE mai puţin dezvoltate şi cu un potenţial agricol ridicat.
România va continua dezvoltarea programului nuclear de producere a energiei electrice.
Totodată, va moderniza termocentralele pe cărbune şi va intensifica eforturile pentru producerea de energie pe bază de biomasă.
În acest sens, avem nevoie de parteneriate cu statele membre şi solicităm accelerarea demersului Comisiei Europene pentru simplificarea procedurilor de angajare a fondurilor europene.
Investiţiile verzi trebuie să joace un rol cheie în pachetele de stimulare economică de stat, menite să contracareze efectele negative ale crizei economice internaţionale.
Aceste investiţii, care vor fi folosite pentru a exploata mai eficient resursele de energie regenerabile, pentru a modera consumul de energie şi pentru a reduce emisiile de dioxid de carbon şi alte gaze cu efect de seră, nu oferă doar avantaje economice, dar şi beneficii sociale importante.
Este în interesul Ungariei ca statele membre UE să se coordoneze şi să-şi consolideze în mod reciproc eforturile în această privinţă.
Când stabilim ţinte ecologice trebuie să fim de asemenea atenţi la capacităţile economice şi sociale ale statelor membre UE.
Trebuie să stabilim numai ţinte care pot fi atinse, ţinând cont de efectele lor asupra crizei economice.
Aceste ţinte pot fi atinse doar dacă societatea se arată solidară.
Activitatea guvernamentală nu este de ajuns ca să se întâmple acest lucru; este necesară de asemenea o schimbare treptată a atitudinii în societate.
Recomandările concrete de acţiune din raportul Florenz, precum sprijinul pentru construirea de energie zero, case "pasive”, crearea unui fond european care să sprijine cercetarea resurselor de energie regenerabilă, legarea reţelelor de energie la nivel european şi creşterea conştientizării printre cetăţenii UE şi în special printre copii, toate acestea contribuie la schimbarea atitudinii sociale.
În plus, trebuie să facem tot posibilul să ne asigurăm că păstrăm cadrul tehnologic al Europei în progresele de protecţie a mediului din secolul 21 şi că transformăm acest lucru într-un avantaj economic şi social.
Date fiind bunurile agricole remarcabile ale Ungariei, s-ar putea deschide posibilităţi serioase în generarea de energie din biomasă sau în reutilizarea deşeurilor de plante şi animale, produselor reziduale inadecvate pentru alte utilizări comerciale, sub formă de biogaz.
Priorităţile luptei împotriva bolii Alzheimer (declaraţie scrisă): consultaţi procesul-verbal
1.
1 - "2050: viitorul începe azi - recomandări pentru o viitoare politică integrată pentru protecția mediului în UE” (
Votare
Şedinţă solemnă - Autoritatea Palestiniană
Doamnelor şi domnilor, doresc să îi transmit astăzi, cu bucurie şi emoţie, un mesaj de bun venit lui Mahmoud Abbas, Preşedintele Autorităţii Naţionale Palestiniene.
Domnule preşedinte, vă urăm un călduros mesaj de bun venit la Parlamentul European.
(Aplauze)
L-am invitat de asemenea şi pe preşedintele israelian, Shimon Peres.
Din păcate, din cauza serbărilor ocazionate de celebrarea celor 60 de ani de existenţă a poporului israelian, întâlnirea stabilită nu a mai putut avea loc.
Sperăm ca vizita preşedintelui Peres să aibă loc cât mai curând posibil.
Domnule preşedinte, nu este pentru prima dată când vizitaţi Parlamentul European.
Vă urez bine aţi venit aici la Strasbourg într-un moment extrem de dificil pentru Orientul Mijlociu şi, în special, pentru poporul dumneavoastră, cel palestinian. Îmi aduc aminte de ultima noastră întâlnire în Orientul Mijlociu, care a avut loc acum aproape doi ani - la sfârşitul lunii mai 2007 - în Gaza.
M-aţi primit în cartierul oficial al Autorităţii Naţionale Palestiniene.
Nu voi uita niciodată acea întâlnire având în vedere faptul că situaţia era extrem de tensionată.
În acel moment, purtaţi discuţii pe teme spinoase cu scopul de a salva guvernul de unitate naţională, pe care îl constituiserăţi cu efort şi grijă.
Din păcate, după zece zile, o ruşinoasă lovitură a ruinat acele eforturi.
Astăzi aţi venit direct de la Cairo, cu oprire la Paris în scopul unei întrevederi cu Preşedintele Franţei.
În ultimele câteva zile, au avut loc discuţii foarte promiţătoare la Cairo cu privire la formarea guvernului palestinian de consens naţional.
Referitor la tragedia din Fâşia Gaza, Parlamentul European este îngrijorat pentru soarta poporului palestinian a cărui suferinţă este vizibilă.
Parlamentul European nu rămâne impasibil la aceste suferinţe.
Am cerut o încetare imediată a ostilităţilor.
Am denunţat faptul că atât forţele armate din Hamas, cât şi civilii şi organizaţiile umanitare internaţionale au oferit un răspuns disproporţionat la această situaţie.
Am decis, de asemenea, să denunţăm provocările şi atacurile cu rachete ale Hamas, care în mod regretabil - şi denunţăm acest lucru - au continuat să ţintească Israelul în ciuda acordului de încetare a focului.
Acestea trebuie să înceteze.
(Aplauze)
Doamnelor şi domnilor, aş dori să felicit personalul Agenţiei Naţiunilor Unite pentru Ajutorarea Refugiaţilor Palestinieni (UNRWA) pentru exemplarul curaj şi sacrificiu cu care şi-au dus la îndeplinire sarcinile şi cu care continuă să le ducă la îndeplinire.
În numele Parlamentului European, le mulţumim acestor reprezentanţi ai Naţiunilor Unite cu cea mai mare sinceritate.
(Aplauze)
Solicităm ca negocierile de pace să fie reluate cât mai repede posibil, fiindcă suntem convinşi că pentru stingerea conflictului israeliano-palestinian nu este îndeajuns o soluţie militară.
Ca participanţi politici, avem obligaţia şi răspunderea de a face tot ceea ce putem pentru a ajuta popoarele din Orientul Mijlociu să trăiască în pace.
O condiţie preliminară pentru restabilirea păcii între Israel şi Palestina o reprezintă reconcilierea intrapalestiniană.
Parlamentul European sprijină necondiţionat continuarea tratativelor de pace purtate, în special, de Egipt, în vederea susţinerii eforturilor de constituire a unui guvern palestinian de consens naţional.
Doar un astfel de guvern va fi în măsură să asigure unitatea necesară a poporului palestinian.
(Aplauze)
Susţinem şi sperăm ca un astfel de guvern să respecte principiile fundamentale ale procesului de pace, să renunţe la violenţe şi să desfăşoare cu încredere tratativele de pace cu Israelul.
Uniunea Europeană este pregătită să conlucreze cu un astfel de guvern.
Angajamentul noului preşedinte american, Barack Obama şi numirea lui George Mitchell ca trimis special în Orientul Mijlociu sunt semne pozitive.
Hotărârea Uniunii Europene - şi pe această cale afirm că sunt bucuros de prezenţa aici, alături de noi, a comisarului responsabil, doamna Ferrero-Waldner împreună cu colegul ei - de a acorda o deosebită atenţie problemelor politice şi economice din această zonă, precum şi dorinţa politică a numeroşi parteneri arabi reliefează faptul că este posibilă o reluare şi o încheiere cu succes a procesului de pace în baza rezoluţiei Naţiunilor Unite şi a iniţiativei arabe pentru pace.
Domnule preşedinte Abbas, suntem bucuroşi că sunteţi alături de noi astăzi şi afirm aceasta în numele Parlamentului European şi, în mod special, în nume personal.
Avem un deosebit respect şi recunoştinţă pentru tot ce faceţi în circumstanţele cele mai grele cu putinţă.
Avem încredere în dumneavoastră, pentru că sunteţi o persoană de mediere, care urmăreşte reconcilierea şi desigur pacea.
Vă dorim succes.
Acum vă invit la tribună să luaţi cuvântul pentru a transmite mesajul dumneavoastră Parlamentului European.
Domnule preşedinte Mahmoud Abbas, vă urăm un călduros mesaj de bun venit la Parlamentul European.
(Aplauze)
Doamnă preşedintă, acum patru luni un inginer polonez a fost răpit în Pakistan.
Este deţinut de răpitorii talibani, care ameninţă că îl vor executa astăzi, dacă cererile lor nu sunt îndeplinite.
Fac apel la această Cameră pentru a susţine guvernele polonez şi pakistanez, în eforturile de a avea succes în eliberarea conaţionalului meu.
1.
Sancţiuni la adresa angajatorilor de resortisanţi din ţările terţe aflaţi în situaţie de şedere ilegală (
Înainte de vot:
raportor. - (IT) Doamnă preşedintă, cu permisiunea dumneavoastră, aş dori să solicit Consiliului, cu susţinerea altor grupuri parlamentare, să anexeze la directivă următoarea declaraţie oficială şi, ca urmare, să amânăm votul cu privire la rezoluţia legislativă.
Voi da citire declaraţiei care sper că va fi anexată:
' Parlamentul şi Consiliul European afirmă că regulile de subcontractare convenite în baza articolului 9 din această Directivă nu vor prejudicia alte prevederi privitoare la acest subiect care urmează a fi adoptate prin viitoarele instrumente legislative.”
preşedinte în exerciţiu al Consiliului. -Doamnă preşedintă, preşedinţia ia notă de declaraţia propusă.
Totuşi, trebuie să îi informăm pe membrii Parlamentului European că ea nu îşi poate asuma angajamente în numele Consiliului, fără a se consulta în prealabil cu acesta.
raportor. - (IT) Doamnă preşedintă, înţeleg că trebuie să aibă loc o întâlnire oficială între Consiliu şi Comitetul reprezentanţilor permanenţi.
Solicit preşedinţiei să propună oficial ca această declaraţie să fie anexată şi, din acest motiv, solicit ca votul asupra rezoluţiei să fie amânat până la următoarea sesiune plenară, pentru a permite Consiliului să desfăşoare consultările oficiale.
2.
Soluționarea problemei eficienței energetice prin tehnologiile informației și comunicațiilor (vot)
3.
Repatrierea şi reinstalarea deţinutilor din Gantanamo (vot)
Votare (continuare)
Explicaţii privind votul
Doamnă preşedintă, în timpul ultimei şedinţe oficiale, am întrebat dacă nu cumva se poate înlesni folosirea camerei de filmat prin păstrarea unui loc gol.
Astăzi am constatat că lucrurile nu s-au schimbat.
Camera nu era îndreptată spre mine, ci spre Generalul Morillon, iar apoi spre domnul Grosch.
Poate că vom găsi soluţia pentru ca atât activitatea cameramanului, cât şi a noastră să se poată desfăşura mai firesc.
Vă mulţumesc, domnule Rack, vom reaminti acest lucru serviciului administrativ.
Explicarea orală a votului
Doamnă preşedintă, aş dori să îmi exprim punctul de vedere cu privire la subiectul acestei directive.
Am votat împotriva directivei, deoarece sunt profund convins că este extrem de periculoasă şi constituie o ameninţare la adresa dezvoltării Europei.
Problema evidentă a nevoii protejării eficiente a mediului se împleteşte cu o idee total ipocrită, anume că oamenii pot influenţa schimbările ciclice ale climei.
Tocmai această parte, adică problema reducerii emisiilor de dioxid de carbon, reprezintă secţiunea cea mai importantă din acest document.
Sumele enorme de bani, estimate la sute de miliarde, care urmează să fie cheltuite pentru acest obiectiv, vor fi risipite lamentabil, când, în schimb, ele ar putea fi folosite pentru a garanta cu adevărat securitatea mediului şi cea energetică în Europa.
Aceasta este o soluţie jalnică şi total nefericită.
Doamnă preşedintă, mai multe paragrafe şi secţiuni din Raportul Florenz, în special paragraful 190, se referă la contribuţia agriculturii la schimbările climatice.
Deşi reducerea sau menţinerea la nivelul actual al folosirii îngrăşămintelor pe suprafeţele cultivate reprezintă o opţiune în majoritatea statelor UE şi aduce beneficii economice şi asupra schimbărilor de climă - meritând, după părerea mea, o susţinere mult mai mare - dezbaterile şi cercetările din domeniul agricol se referă în special la cantitatea de metan şi oxid de azot provenit de la rumegătoare.
Deşi s-au realizat progrese în domeniu, nu sunt de acord ca statele membre să fie nevoite să respecte ţinta de reducere a emisiilor în sectoarele necomerciale, prin reducerea obligatorie a cirezilor de vite din Europa.
Să nu uităm că tot ce nu producem aici, în Europa, vom importa.
S-a demonstrat că un kilogram de carne de vită produs în Brazilia produce emisii de bioxid de carbon de şase ori mai mari decât un kilogram de carne de vită produs în Irlanda.
Doamnă preşedintă, economia europeană este cel mai mare importator de combustibili fosili.
Creşterea preţului la acest tip de combustibili, datorită creşterii cererii şi costurilor crescute de extracţie, poate avea un impact negativ semnificativ asupra calităţii vieţii cetăţenilor noştri şi poate determina o scădere a competitivităţii economiei Uniunii Europene.
Eforturile de economisire a energiei şi de introducere a unor surse curate de energie, care să producă energie la un preţ stabil şi relativ scăzut ar putea contracara această tendinţă.
Utilizarea cercetărilor ştiinţifice şi folosirea lor pentru găsirea unor soluţii tehnologice vor duce automat la reducerea emisiilor de dioxid de carbon.
Totuşi, răspândirea unor teorii controversate şi teama produsă de informaţiile cu privire la dioxidul de carbon nu au o valoare adăugată şi îngreunează procesul tehnic şi material de reducere a emisiilor de dioxid de carbon, ca şi restricţionarea folosirii combustibililor fosili în scopul producerii de energie.
Susţin toate activităţile tehnice şi ştiinţifice menite să ducă la reducerea folosirii combustibililor fosili.
Totuşi, din nefericire, nu pot fi de acord cu teoriile exprimate în raportul domnului Florenz.
Nu susţin acest raport.
Doamnă preşedintă, aş dori să îi mulţumesc domnului Karl Florenz pentru efortul depus şi pentru modul democratic în care a coordonat Comitetul temporar pentru schimbările climatice.
Deşi raportul lui iniţial a fost mai bun decât această variantă de compromis, eu am votat totuşi pentru.
S-au exprimat o gamă largă de opinii în discuţia noastră directă, oficială, de astăzi, unele dintre ele critice, dar toate împărtăşind opinia că schimbările climatice sunt o realitate a prezentului şi că, fără niciun dubiu, la nivelul actual de civilizaţie, putem influenţa această situaţie şi putem conveni asupra unor măsuri eficiente.
Niciunele dintre acestea nu sunt remedii universale şi toate trebuie aplicate pe toate continentele.
Sunt de părere că preşedinţia cehă, în ciuda opiniilor categorice ale preşedintelui ceh, va reuşi să convingă partea americană să adopte o poziţie nouă, activă.
Doamnă preşedintă, doamnelor şi domnilor, am votat împotriva Raportului Florenz.
Adoptarea acestui raport ar fi o idee proastă pentru cetăţenii Uniunii Europene.
Clima pământului s-a schimbat, se schimbă şi va continua să se schimbe, indiferent dacă dorim sau nu.
Această situaţie nu va fi influenţată în niciun fel de acţiunile absurde pe care UE şi le impune în acest domeniu.
În raportul Florenz se afirmă că măsurile dictate de schimbările climatice, adoptate de UE în 2007, sunt insuficiente şi că trebuie intensificate.
Nu sunt de acord cu această părere.
Cât timp UE reprezintă singura parte a lumii care îşi reduce emisiile de dioxid de carbon, ţinta reducerii emisiilor la nivel global nu va fi atinsă niciodată.
Tot ce vom reuşi va fi o relocare a multora dintre marile companii industriale din Europa, astfel încât se vor pierde multe locuri de muncă.
Autorii raportului doresc să schimbe totul în Europa, de la meniuri până la turism, turismul social devenind scopul principal.
Chiar şi Mao Tse Dung ar fi mândru de o asemenea revoluţie culturală în care tot ce este vechi este aruncat şi înlocuit cu ceva nou.
Niciun om raţional nu ar fi de acord cu o asemenea abordare, astfel încât am votat împotriva ei.
Doamnă preşedintă, deşi 70% din suprafaţa pământului este reprezentată de apă, rezervele noastre de apă, mai ales de apă potabilă, se reduc într-un ritm înfricoşător.
Zone din ce în ce mai întinse ale planetei sunt ameninţate de pierderea resurselor de apă.
Cu cât creşte mai mult rata de dezvoltare, cu atât creşte mai mult şi cererea de apă.
Cercetările arată că, pe măsură ce comunităţile umane devin mai bogate, cererea de apă creşte.
Nu poate exista progres fără apă.
Multe regiuni ale lumii se află pe marginea prăpastiei.
Menţinerea unui status quo privitor la managementul apei ar putea duce la situaţia în care accesul la apă ar crea nu numai conflicte, ci chiar şi războaie.
Situaţia materială a ţărilor şi nu capacităţile militare pe care acestea le deţin vor determina succesul unora sau al altora.
Lipsa de apă va duce, peste foarte scurt timp, la o criză alimentară.
Avem nevoie de o politică integrată, corespunzătoare, care să ajute la păstrarea şi refacerea rezervelor noastre de apă.
Trebuie să raţionalizăm folosirea apei.
Doamnă preşedintă, am susţinut acest raport, în principal pentru că paragrafele cu privire la care mi-am exprimat o oarecare îngrijorare au fost fie anulate, fie modificate astfel încât le-am considerat potrivite.
Ele se legau mai exact de producţia de produse de la animalele domestice.
Aş dori să subliniez faptul că UE şi-a redus considerabil producţia de produse de la animalele domestice, datorită reformelor aplicate politicilor agricole comune (PAC) din trecut, că acum suntem importatori de carne de vită şi că această carne de vită se produce în alte regiuni, cu toate îngrijorările referitoare la schimbările climatice care decurg de aici.
Această situaţie ne arată cât de important este să existe un consens global asupra acestei probleme şi că, deşi Europa este o deschizătoare de drumuri, trebuie să insistăm pentru ca şi alţii să ne urmeze exemplul, deoarece nu vom reuşi decât să ne facem nouă înşine rău, dacă vom fi percepuţi drept singurii care se ridică la înălţimea aşteptărilor.
În final, susţin ideea din acest raport asupra stabilirii unui anumit an pentru strângerea de informaţii şi rezolvarea problemei schimbărilor climatice, astfel încât omenirea să ne urmeze exemplul.
Deja se fac paşi importanţi în această direcţie.
Doamnă preşedintă, am votat pentru acest raport, deoarece, pentru prima dată, simt că Uniunea Europeană se sincronizează cu SUA.
Preşedintele Obama a fost ales pentru că a afirmat că mediul va ocupa primul loc în programele sale.
Dar nu ştiu dacă cetăţenii pe care îi reprezint vor accepta ideea că putem schimba ceva.
Chiar dacă Statele Unite şi Uniunea Europeană acţionează concertat pentru limitarea emisiilor de carbon, trebuie să ţinem seama de ceea ce s-ar putea întâmpla dacă nu facem suficiente eforturi pentru ca ţările emergente, precum India şi China, să facă acelaşi lucru - prin transfer de tehnologie şi prin ajutorarea poporului indian şi a poporului chinez, găsind cele mai moderne tehnologii cu emisii scăzute de carbon, pe care să le putem exporta, ajutând la realizarea unor parteneriate cu aceste ţări.
Adevărul este că, chiar în acest moment, China acţionează la maximum producţia termocentralelor pe cărbuni, cu emisii intensive de carbon, la fiecare două săptămâni.
Aşadar, cum ne putem fi de ajutor, prin limitarea acestei situaţii, fără susţinerea unui transfer de tehnologie?
Doamnă preşedintă, constatăm din nou că Uniunea Europeană trăieşte într-o lume virtuală - o lume care există doar în rezoluţiile Parlamentului, în comunicatele Comisiei şi în comunicatele de presă ale Consiliului.
Condamnăm încălzirea globală şi totuşi peregrinările noastre lunare între Bruxelles şi Strasbourg generează sute de mii de tone de gaze cu efect de seră.
Ne prefacem că ne preocupă folosirea raţională a pământului şi totuşi, politica agricolă comună încurajează tăierea gardurilor vii, folosirea fertilizanţilor pe bază de substanţe chimice şi aruncarea surplusului pe pieţele vulnerabile din lumea a treia.
Propovăduim conservarea şi totuşi, politicile comune de pescuit au creat o calamitate ecologică, distrugând ceea ce ar fi trebuit să fie o resursă regenerabilă majoră.
Stimaţi colegi, nu credeţi că alegătorii noştri au observat acest lucru?
Vă imaginaţi că, asemenea demonului diabolic despre care vorbea Descartes, puteţi manipula realitatea prin controlul propriilor lor percepţii?
Realitatea este că alegătorii noştri ne-au înţeles intenţiile demult şi tocmai de aceea, cu orice ocazie, votează "nu”.
Dacă sunteţi de părere că greşesc, dovediţi-mi acest lucru.
Organizaţi un referendum cu privire la Tratatul de la Lisabona: Pactio Olisipiensis censenda est.
Deşi am votat pentru Raportul Fava, am unele rezerve serioase privind titlul directivei care cuprinde sancţiuni împotriva companiilor care angajează emigranţi ilegali din ţări terţe.
Este o ipocrizie atunci când economia subterană cuprinde, la rândul ei, milioane de muncitori, comercianţi, ajutoare domestice şi alte categorii de europeni, iar armonizarea sancţiunilor ar trebui să se aplice pentru munca pe piaţa neagră, indiferent de unde provine angajatul respectiv.
Delegaţia Partidului Laburist olandez susţine obiectivele acestei directive şi anume de a penaliza angajarea imigranţilor ilegali în scopul descurajării muncii la negru, acesta fiind unul dintre factorii care atrag imigranţii ilegali şi, în acelaşi timp, de a preveni şi monitoriza exploatarea imigranţilor.
În ciuda unor elemente pozitive cuprinse în acest compromis, ne-am simţit obligaţi să votăm împotriva raportului, din mai multe motive.
Iniţial, erau incluse responsabilităţi pentru toţi cei implicaţi, mergând până la antreprenorul principal.
Din nefericire, această clauză nu a fost menţinută în formula de compromis dintre Consiliu şi Parlament, fiind acum limitată la prima etapă de selectare a forţei de muncă sau subcontractare.
O asemenea viziune este contraproductivă şi încurajează şi mai mult atragerea de forţă de muncă din afara Uniunii, pentru evitarea responsabilităţilor sociale.
Mai mult, documentul nu garantează că imigranţii vor fi protejaţi, iar angajatorii vor fi pedepsiţi dacă încalcă regulile.
Imigranţii nu vor avea dreptul la salariile restante în caz de deportare şi nici nu li se va permite să îşi aştepte plata acestora în Uniunea Europeană.
Şansele ca ei să îşi primească banii după deportare sunt nule.
Asta înseamnă că imigranţii ilegali care devin victime ale exploatării şi doresc să lupte pentru drepturile lor nu au practic nicio şansă.
Doamnă preşedintă, doresc să ridic o problemă referitoare la ordinea de zi, deoarece, după câte înţeleg, nu s-a votat Raportul Fava.
Nu văd cum putem să dăm explicaţii despre modul de vot, din moment ce votul nu a avut loc.
Am votat raportul, nu s-a trecut la votul final, astfel încât se poate ca parlamentarii să dorească să îşi exprime opinia cu privire la votul iniţial.
Doamnă preşedintă, criza demografică este una dintre cele mai grave provocări cu care se va confrunta Uniunea Europeană în viitorul apropiat.
Rata scăzută a natalităţii şi speranţa medie de viaţă crescută înseamnă că societatea noastră îmbătrâneşte.
Între timp, un grup din ce în ce mai redus de cetăţeni trebuie să plătească costurile aferente.
Lipsa cererii pentru anumite locuri de muncă înseamnă că se angajează imigranţii ilegali, deoarece costurile implicate de plata serviciilor acestora sunt mult mai reduse.
Angajarea ilegală ar trebui pedepsită, iar consecinţele ei negative ar trebui să se reflecte, în primul rând, asupra angajatorilor şi abia după aceea să îi afecteze pe muncitorii respectivi.
Directiva stabileşte cerinţele administrative ce trebuie îndeplinite de către angajatori.
Totuşi, aceste cerinţe nu ar trebui să fie exagerate, deoarece ele ar putea avea un impact negativ asupra situaţiei persoanelor intrate legal în Uniunea Europeană şi care deţin permise de muncă valabile.
Obligaţia de a verifica actele imigranţilor i-ar putea descuraja pe patroni să angajeze străini şi, drept rezultat, ar duce la scăderea semnificativă a ratei angajărilor şi ar afecta piaţa muncii.
Voi vota în favoarea Raportului Fava, deşi acesta este, desigur, departe de perfecţiune.
În orice caz, aş dori să îmi exprim susţinerea pentru această directivă, care are drept scop punerea în discuţie a imigraţiei ilegale.
Cu siguranţă, acesta este doar vârful aisbergului, deoarece ar trebui să punem în discuţie şi problema traficanţilor, a reţelelor care sponsorizează imigranţii ilegali şi, desigur, chiar guvernele statelor membre care oferă o justificare legală străinilor sosiţi în număr mare în mod ilegal.
La urma urmelor, tocmai această exceptare de la rigorile legii este una dintre problemele cele mai grave în toată această discuţie despre imigraţia ilegală.
Străinii care pătrund ilegal pot organiza ce proteste vor, pot emite pretenţii, pot face petiţii, fără riscul de a fi prinşi sau de a fi trimişi înapoi în ţara de origine.
Ar trebui adoptată o politică eficientă de returnare a acestora, care să fie respectată punct cu punct.
Doamnă preşedintă, dreptul de a stabili cine are dreptul să treacă graniţele şi să se stabilească pe teritoriul unui stat este un atribut clar al statului respectiv.
Sunt ani buni de când acest Parlament încearcă să legifereze acest atribut de statalitate pentru Uniunea Europeană, fără consimţământul alegătorilor şi, după cum se poate constata din rezultatele referendumurilor din Franţa, Olanda şi Irlanda, în pofida opoziţiei active din partea alegătorilor.
Problema imigraţiei ilegale ar trebui să fie o prerogativă naţională, iar problema sancţiunilor împotriva patronilor care angajează imigranţii ilegali ar trebui, categoric, să fie rezervată statelor membre.
Dacă Uniunea Europeană doreşte să îşi extindă jurisdicţia în acest domeniu ar trebui ca, mai întâi, să îşi asigure consimţământul sincer al locuitorilor pentru baza legală a acestor acţiuni.
Asta înseamnă că Tratatul de la Lisabona trebuie supus unui referendum.
Pactio Olisipiensis censenda est.
Doamnă preşedintă, aceasta este o lege îngrozitoare.
Este îngrozitoare, pentru că incriminează angajatorul şi nu incriminează imigrantul ilegal.
Este un nonsens.
Astfel se va crea un sentiment de ameninţare la nivelul angajatorilor, ori de câte ori urmează să angajeze pe cineva.
Vă puteţi imagina ce se va întâmpla atunci când un potenţial angajator se va afla faţă în faţă cu un potenţial angajat şi va începe să îi pună întrebări extrem de delicate?
În plus, asta nu are nicio legătură cu Uniunea Europeană.
Această problemă ar trebui să fie de interes pentru legislaţia naţională şi pentru guvernele naţionale - pentru ca parlamentele naţionale din statele membre să decidă pe cine doresc să accepte şi pe cine nu doresc să accepte în ţările lor.
Incriminarea angajatorilor din ţările noastre, într-un moment de agravare a recesiunii, este absurdă.
Această lege nu ar trebui să vadă niciodată lumina zilei.
Uniunea Europeană poate observa acum primele rezultate ale politicii comune a energiei.
Licitaţiile ETC vor fi demarate în anul 2015, iar programele legate de energia regenerabilă au început deja.
Numai adoptarea Tratatului de la Lisabona va permite o administrare mai eficientă a priorităţilor europene în domeniul energiei, priorităţi care sunt, acum,în plină schimbare.
Cea mai importantă, acum, este independenţa politică.
Aprovizionarea cu energie nu trebuie să fie o sursă de şantaj politic.
A doua prioritate este sporirea cantităţii de energia obţinută din surse ecologice şi regenerabile.
Acesta este motivul pentru care aceste tehnologii, dar şi energia nucleară, cu problemele sale legate de siguranţa în exploatare şi de reziduuri, trebuie, de asemenea, să fie avute în vedere în momentul finanţării cercetării ştiinţifice.
Cel mai important lucru pe care l-a demonstrat această dezbatere este acela că trebuie să căutăm modalităţi de reducere a consumului şi să dovedim mai mult respect pentru resursele naturale.
Dar, toate acestea încep cu educarea copiilor noştri.
Doamnă preşedintă, ţin minte că un lector universitar mi-a spus, pe când eram studentă la master, că tehnologia oferă multe soluţii, dar că, dacă vrei să realizezi ceva, de cele mai multe ori, ai nevoie de voinţă politică şi managerială pentru a-ţi atinge scopurile.
Iată că problema aceasta revine în discuţie în Parlamentul European.
Discutăm despre schimbările climatice şi eficienţa energiei.
Dar, să nu uităm că lucrările Parlamentului sunt mutate de la Bruxelles la Strasburg de 12 ori pe an, ca să nu mai vorbim de clădirile suplimentare pe care le deţinem la Luxemburg.
Acest lucru presupune nu numai costuri suplimentare de 200 de milioane de euro pe an pentru contribuabilii europeni dar şi emisia a 192 000 de tone de dioxid de carbon - echivalentul a 49 000 de baloane cu aer cald.
Este, deci, timpul ca politicienii din acest Parlament să nu se mai aprindă vorbind despre problemele de eficienţă a energiei şi de schimbare climatică, să renunţe la ipocrizie şi să închidă Parlamentul din Strasburg.
Doamnă preşedintă, sunt conducător auto şi m-am săturat de persecuţia la care este supusă această categorie în mod constant.
Unele propuneri din acest raport sunt exemple tipice ale acestei persecuţii, motiv pentru care am votat împotriva lui.
Doamnă preşedintă, am susţinut acest raport cu reticenţă, dar aş fi preferat să nu fi votat pentru.
Asta pentru că nu putem obţine eficienţă fără competiţie.
Competiţia este principalul stimulent al eficienţei pe orice piaţă - fie ea a energiei sau de alt fel - iar noi folosim în întreaga Europă un instrument - tehnologia - pentru a stimula o piaţă eficientă a energiei.
Fără îndoială, eficienţa energiei ar trebui să fie stimulată prin competiţie în Uniunea Europeană.
Dacă am fi procedat astfel şi dacă am fi căutat modalităţi de a concura pentru sporirea eficienţei energiei, am avea cea mai eficientă piaţă de energie din lume.
De aceea am spus că am votat pentru această moţiune cu reticenţă.
Doamnă preşedintă, înainte să ne luam rămas-bun de la Guantanamo, ca urmare a deciziei acestui Parlament şi a hotărârii executive a preşedintelui Statelor Unite - o combinaţie imorală de manifestări nedisimulate ale puterii - permiteţi-mi să subliniez două lucruri:
In primul rând, Guantanamo a fost înfiinţată pentru protejarea tuturor cetăţenilor noştri.
Din punctul de vedere al Statelor Unite, acest lucru a funcţionat.
Nu a mai existat niciun act de terorism pe teritoriul Statelor Unite după 11 septembrie.
Să salutam recordul stabilit în această privinţă de Preşedintelui George W. Bush, acum, la retragerea sa din funcţie.
Ştiu că astfel am rostit erezia supremă în acest Parlament, însă acesta este adevărul.
In al doilea rând, să nu uităm că, în ciuda uşurinţei cu care am dat sfaturi americanilor, rămâne să vedem cum va acţiona Europa acum pentru a împărţi cu ei povara reprezentată de o parte din aceşti deţinuţi şi pentru a ne proteja poporul împotriva unor viitoare atacuri teroriste.
Nu mă aştept la o reacţie promptă în acest sens.
Doamnă preşedintă, dornic, ca întotdeauna,să nu scape nicio ocazie, Parlamentul European le cere astăzi, ţărilor membre să îşi deschidă larg braţele pentru a-i primi pe deţinuţii din închisoarea Guantanamo, în aceeaşi zi în care serviciile de securitate au dezvăluit faptul că Mullah Sakir, care a fost eliberat anul trecut, se află acum sub înalta comandă a Al-Quaida şi conduce atacuri împotriva trupelor britanice şi a celor NATO, în Afganistan.
Chiar în această zi, noi declarăm că uşile UE sunt larg deschise pentru asemenea activişti terorişti.
Am înnebunit?
Reţineţi, odată ce sunt lăsaţi să intre şi primesc acte de cetăţeni, astfel de oameni au totală libertate de mişcare prin toate statele membre ale UE.
Sper că cei care au votat pentru această nebunie vor şti ce să facă atunci când totul va eşua.
(CS) Doamnă preşedintă, permiteţi-mi să explic de ce m-am abţinut de la votul pentru moţiunea cu privire la închiderea închisorii Guantanamo.
Discuţia de ieri a arătat că toată lumea primeşte cu bucurie acest plan popular sau populist al Preşedintelui Statelor Unite ale Americii, dar noi nu putem face mai mult.
Moţiunea conţine opinii pentru care nu deţinem suficiente evaluări sau informaţii verificate.
Ieri, am alocat trei ore de dezbateri aprinse locului în care ar trebui să meargă prizonierii şi cei ale căror fapte nu au fost încă probate.
În mod evident soluţia trebuie să vină de la Congresul Statelor Unite şi de la guvernele individuale ale unor ţări europene, însă ea nu depinde de Parlamentul European.
În consecinţa, nu am votat pentru această moţiune.
(NL) Deşi moţiunea cu privire la Guantanamo conţine un număr de elemente care confirmă fundamentele înseşi ale statului de drept, nu sunt mulţumit, desigur, de subtextul acestui document, anume că deţinuţii din închisoarea Guantanamo ar fi un fel de victime demne de compasiunea noastră.
Aceşti oameni nu sunt tocmai uşi de biserică.
Sunt oameni suspectaţi de acte de terorism, dar,pentru ale căror fapte lipsesc probele concludente.
Statele membre ar trebui să facă aranjamentele necesare pentru acceptarea deţinuţilor din închisoarea Guantanamo. Cel puţin asta susţine moţiunea.
Acesta este un lucru cel puţin problematic.
Chestiunea fundamentalismului Islamic radical este, în viziunea mea, îndeajuns de însemnată în Europa şi ea dovedeşte existenţa unui anumit nivel de obtuzitate a celor care doresc o luptă contra terorismului, dar care, în acelaşi timp, deschid larg porţile unor oameni suspectaţi de legături cu Al-Quaida, Talibanii şi grupuri asociate acestora.
Doamnă preşedintă, ani de-a rândul, acest Parlament a criticat Statele Unite pentru suspendarea libertăţilor cetăţeneşti, fapt inerent menţinerii centrului de detenţie de la Guantanamo.
Printre vocile care şi-au exprimat îngrijorarea, s-a aflat şi a mea.
Am acceptat - spre deosebire de alte persoane din Parlament - faptul că aceste probleme erau dificile şi sensibile.
O parte din deţinuţi au fost eliberaţi, doar ca sa fie recapturaţi pe fronturile din Afganistan.
Unul dintre aceştia s-a aruncat în aer într-o piaţă din Irak, omorând zeci de oameni.
Cu toate acestea, unele principii sunt absolute si nu ar trebui să fie sacrificate în favoarea caracterului expeditiv al soluţiei oferite.
Un astfel de principiu este acela conform căruia nimeni nu poate fi reţinut fără a fi acuzat de un act ilegal.
Stimaţi colegi, am prefaţat fiecare dintre moţiunile noastre cu privire la Guantanamo cu declaraţii de susţinere.
Am vorbit şi am pledat ca prieteni ai Statelor Unite.
Ei bine, acum avem şansa să facem ceea ce am promis.
Administraţia Statelor Unite ne cere sprijinul pentru îndeplinirea a ceea ce solicităm de multă vreme.
A nu răspunde acestei cereri, ar însemna să dăm dovadă de răutate, inconsecvenţă şi ipocrizie şi să ne subminăm propriile eforturi.
Doamnă preşedintă, aceia dintre noi care credem în libertate, drepturile individuale şi statul de drept, am încercat, ani la rândul, să îi convingem pe prietenii noştri americani să închidă Guantanamo Bay sau centrul de detenţie de acolo.
Deci, ţara care se consideră liderul lumii libere, nu poate sa lase deoparte acele valori, atunci când situaţia o cere, în ciuda îngrijorării sale de înţeles pentru propria siguranţă.
Acum, când Preşedintele Obama a anunţat închiderea Guantanamo Bay, ar trebui să acordăm tot sprijinul posibil.
Cu toate acestea, nu Uniunea Europeană este cea care trebuie să decidă cine poate intra în ţările Uniunii Europene.
Decizia trebuie sa aparţină statelor membre; să cerem, prin urmare, ţărilor membre să contribuie, şi ele, la sprijinirea prietenilor noştri americani, în aceste momente.
Ei şi-au demonstrat voinţa şi ne-au ascultat.
Este timpul să îi ascultăm şi noi, aşa cum elita politică europeană ar fi trebuit să îi asculte pe alegatori atunci când, la referendum după referendum, aceştia au respins Tratatul de la Lisabona.
Este timpul să ascultăm vocile care contează.
Doamnă preşedintă, Magna Carta si Habeas Corpus stau la temelia Constituţiei Statelor Unite ale Americii.
De asemenea, ele reprezintă principiile fundamentale pe baza cărora au fost scrise legile ţării mele.
Nu poţi învinui şi închide pe cineva fără a-l pune sub acuzare şi fără a-l judeca.
Totuşi, l-am condamnat, ani la rândul, pe Preşedintele Bush pentru ce a făcut cu Guantanamo Bay.
Acum suntem în situaţia în care Preşedintele Obama a hotărât, în mod foarte corect, sa desfiinţeze acest loc.
Dacă preşedintele american în exerciţiu a ascultat ce aveam de spus, este, cu siguranţă, de datoria noastră să încurajăm statele membre să preia povara aliaţilor noştri americani.
Dar, aceasta nu este o problemă pe care Parlamentul European poate să o dicteze altor parlamente.
Rămâne la latitudinea parlamentelor naţionale să decidă dacă este în interesul lor să îi ajute pe americani în momentele lor de dificultate..
Explicaţii scrise privitoare la vot.
în scris. - (LT) Europa are nevoie de o politică strategică energetică unică, capabilă să asigure folosirea eficientă a resurselor şi să reducă la minim impactului asupra mediului înconjurător.
Uniunea Europeană şi statele membre trebuie să asigure dezvoltarea infrastructurii energetice a Europei, un imperativ în încercarea noastră de a diversifica resurselor energetice ale UE şi de a reduce dependenţa de combustibilii fosili.
Astăzi, în UE, cea mai mare parte din energia folosită şi din cantitatea de dioxid de carbon emisă - aproximativ 40% din cantitatea totală de CO2 emis - sunt puse pe seama încălzirii clădirilor.
Există, în special în acest domeniu, multe posibilităţi de reducere a consumului de energie.
Sunt de acord cu propunerea raportorului de a organiza o campanie de informare a cetăţenilor, la nivel naţional, menită să sporească folosirea eficientă a energiei. În timpul acestei campanii, proprietarilor de caselor şi apartamente li se vor efectua termografii ale locuinţelor şi li se vor oferi informaţii legate de eficienţa cu care folosesc energia, precum şi recomandări referitoare la finanţări pentru eventualele lucrări de modernizare, prin intermediul microcreditelor.
Nivelul redus de eficientă energetică reprezintă un neajuns al clădirilor din era post-sovietică şi mulţi proprietari nu ştiu cum şi prin ce mijloace să economisească energia.
Cred că este necesar să mărim până la 15% subvenţia acordată din Fondurile Structurale ( în prezent ea este de 3% ) pentru renovarea locuinţelor.
în scris. Conservatorii britanici salută sfera largă de acoperire a raportului Comisiei Temporare asupra Problemelor Climatice.
Credem că raportul aduce o contribuţie semnificativă la această dezbatere, care va conduce la un acord internaţional efectiv asupra schimbările climatice la Copenhaga, în 2009.
Susţinem în special obiectivul ambiţios al ţintelor de reducere a emisiilor pe termen mediu şi lung, promovarea energiei regenerabile şi a eficienţei sporite a energiei şi apelul făcut pentru o abordare sustenabilă a exploatării forestiere, a pădurilor tropicale şi a despăduririlor.
Suntem, de asemenea, de părere că o economie bazată pe un consum redus de dioxid de carbon va stimula inovaţiile, ceea ce va duce la crearea de noi afaceri competitive şi de noi locuri de muncă în domeniul energiilor regenerabile şi al tehnologiei şi proiectelor ecologice.
Cu toate acestea, nu putem fi de acord cu afirmaţia că Politica Europeană de Securitate şi Politica Europeană de Securitate şi Apărare joacă un rol în abordarea efectelor schimbărilor climatice.
De asemenea, ne opunem cu tărie trimiterilor la Tratatul de la Lisabona, îndeosebi celor care sugerează că Uniunea Europeană nu are încă suficiente competenţe în domeniul schimbărilor climatice.
Suntem siguri că UE dispune de toată autoritatea care îi este necesară pentru a ajuta popoarele Europei să conlucreze pentru a rezolva şi pentru a se impune, prin puterea exemplului propriu, în problema schimbărilor climatice.
în scris. - Am votat favorabil raportul Florenz deoarece sunt de acord cu recomandările făcute pentru viitoarea politică integrată a protecţiei mediului.
Acest raport solicită Comisiei să monitorizeze îndeaproape şi să analizeze cele mai recente rezultate ale cercetărilor ştiinţifice în scopul de a aprecia, în special, dacă obiectivul UE de 2ºC şi-ar atinge cu adevărat scopul de a evita schimbările climatice periculoase.
Totodată, subliniază importanţa stabilirii, de către UE şi celelalte state industrializate ca şi grup, a unui obiectiv pe termen mediu de reducere a emisiilor de gaze cu efect de seră cu 25%-40% până în 2020, precum şi a unui obiectiv pe termen lung de reducere a emisiilor cu cel puţin 80% până în 2050, comparativ cu anul 1990, continuând să se acorde atenţie scopului de a limita creşterea temperaturii globale medii la 2ºC peste nivelurile preindustriale, obţinând, astfel, o probabilitate de 50% de a realiza acest obiectiv.
în scris. Acesta este un raport deschizător de drumuri şi care transmite un mesaj clar către toată lumea, de a acţiona acum, până nu este prea târziu.
Nu putem să ne asumăm riscuri acolo unde este vorba despre prezervarea naturii şi a umanităţii.
Este nevoie de o politică unită, pentru evitarea acţiunilor redundante şi este necesar să ne armonizăm obiectivele şi strategiile.
Uniunea Europeană ar trebui să îşi asume rolul principal în lupta împotriva schimbărilor climatice, iar acest raport reprezintă un pas semnificativ în această direcţie.
Dreptul la viaţă, siguranţă, sănătate, educaţie şi protecţie a mediului sunt drepturi fundamentale şi este datoria noastă să le protejăm, pentru generaţiile viitoare.
Suntem deja conştienţi de pagubele enorme cauzate de schimbările climatice şi este de datoria noastră să reducem aceste daune, cât mai mult posibil.
în scris (SV) Am votat astăzi în favoarea raportului care tratează viitoarea politică integrată a Uniunii Europene privind schimbările climatice.
Totuşi, în legătură cu aceasta, am dori să subliniem faptul că veniturile obţinute din perceperea taxelor de poluare ar trebui să revină statelor membre.
în scris. - Am votat în favoarea raportului "2050: viitorul începe azi - recomandări pentru o viitoare politică integrată pentru protecţia mediului în UE” deoarece schimbările climatice pot produce dezastre ireversibile, iar epoca energiei fosile ieftine este pe cale de a lua sfârşit.
De aceea, UE în colaborare cu partenerii săi strategici trebuie să facă toate eforturile pentru a reduce dependenţa actuală de combustibili fosili şi pentru a spori semnificativ ponderea energiei regenerabile.
Prin investiţii corespunzătoare, eficienţa energetică a economiei europene trebuie să crească, iar emisiile de gaze poluante cu efect de seră trebuie reduse cu peste 25%, în următorii 12 ani.
UE trebuie să aplice cu hotărâre acţiunile necesare pentru realizarea obiectivelor pentru 2050: mai puţine emisii de gaz cu efect de seră, 60% energii regenerabile şi eficienţă energetică.
Anul European al Creativităţii şi Inovării poate constitui un reper major în acest sens, subliniind importanţa fundamentală a investiţiilor în cercetarea ştiinţifică şi în noile tehnologii.
în scris (EL) Schimbările climatice sunt rezultatul exploatării iresponsabile a resurselor naturale de către agenţii economici, în scopul obţinerii de profit.
UE consideră că lucrătorii, modul de viaţă şi obiceiurile de consum ale acestora sunt de vină.
Uniunea doreşte să pună lupul paznic la oi acordând responsabilitatea limitării schimbărilor climatice chiar celor care provoacă aceste schimbări: companiilor monopoliste şi multinaţionalelor.
Prelucrarea energiei, a apei, a lemnului a deşeurilor şi producţia agricolă sunt acum privatizate şi concentrate în mâinile câtorva multinaţionale, în numele mediului înconjurător.
Funcţionarea neîngrădită a "pieţei libere”, liberalizarea pieţelor şi restructurările capitaliste reprezintă nucleul măsurilor propuse în raportul Parlamentului European.
Acordurile UE cu ţările lumii a treia cer liberalizarea pieţelor şi a serviciilor publice din toate aceste sectoare.
Sunt incluse o serie de obiective ca, de exemplu, cel legat de biogazul care distruge păduri uriaşe.
Sunt promovate transformările şi este oferit sprijin culturilor agricole individuale, distrugându-se astfel biodiversitatea.
Protecţia mediului este folosită chiar ca pretext pentru intervenţiile imperialiste, în conformitate cu "doctrina Solana”.
Economia ecologică promovată de către UE şi SUA oferă o cale de manifestare a dorinţei de acumulare de capital, de protejare a profiturilor companiile monopoliste şi de sporire a exploatării lucrătorilor şi a resurselor naturale.
Nu numai că această abordare nu rezolvă nimic; dimpotrivă, ea exacerbează problema schimbărilor climatice.
în scris. - (PT) Am votat în favoarea raportului Florenz privind "2050: Viitorul începe azi - recomandări pentru o viitoare politică integrată pentru protecţia mediului”, deoarece oferă Uniunii Europene, statelor membre şi cetăţenilor acestora o serie de propuneri care vizează reduceri ambiţioase ale gazelor cu efect de seră pe teritoriul Uniunii Europene.
Aş vrea să accentuez că problema schimbărilor climatice necesită o abordare transversală la toate nivelurile în serviciul politicilor publice şi că investiţiile în tehnologii ecologice reprezintă, de asemenea, o urmare a crizei economice actuale, în sensul că vor duce la crearea de noi locuri de muncă.
Consider că raportul final al Comisiei temporare pentru schimbările climatice, a cărei membră am fost, reprezintă o contribuţie importantă în lupta împotriva schimbărilor climatice şi demonstrează necesitatea de a se ajunge la un acord internaţional în cadrul conferinţei de la Copenhaga ce va avea loc la sfârşitul anului.
în scris. - (PT) Raportul nu ridică problema esenţială privind cauzele abuzului din mediul înconjurător, şi anume, natura prădătoare a capitalismului.
Raportul încearcă doar să împartă responsabilitatea între toate părţile implicate, pentru a justifica propuneri care se bazează esenţial pe liberalizarea pieţelor, costurile fiind suportate de clienţi şi lucrători.
Deşi textul final, aprobat în şedinţă plenară, este mai rezervat decât propunerea originală şi are unele aspecte pozitive, nu suntem de acord cu alte chestiuni, şi anume, acelea în care protecţia mediului este folosită ca scuză pentru o nouă ocazie de a impune ofensiva ideologică, a pasa responsabilitatea oamenilor de rând şi lucrătorilor şi a comercializa acţiunile de mediu pentru a obţine profit de pe urma lor.
Astfel, am votat pentru anumite propuneri, inclusiv cele înaintate de grupul nostru, care caută să amelioreze conţinutul raportului, dar ne-am văzut nevoiţi să respingem încercările de a comercializa orice este esenţial vieţii umane, inclusiv aerul pe care îl respirăm.
în scris. - Schimbările climatice reprezintă una dintre cele mai mari provocări cu care planeta se confruntă în prezent.
Sunt şi eu în favoarea becurilor electrice eficiente din punct de vedere energetic, însă acest lucru, să fim oneşti, nu este de ajuns.
Trebuie să ne mobilizăm cu toţii şi să facem schimbări mult mai drastice şi dramatice în stilul nostru de viaţă şi în vieţile noastre.
Am fost de curând întrebat, la o întâlnire publică în Cheltenham, în circumscripţia din care provin, care mi se pare cel mai important lucru care ar putea fi făcut pentru a combate încălzirea globală şi schimbările climatice.
Răspunsul meu a fost clar: ratificarea Tratatului de la Lisabona.
Fără o Uniune Europeană puternică şi influentă, competentă în materie de politică externă şi de securitate comună, nu cred că vom reuşi să convingem Statele Unite, Japonia, China şi India să adopte măsurile necesare.
Susţinerea şi încurajarea unei Uniuni Europene puternice şi unite va contribui mai mult la combaterea schimbărilor climatice decât o pot face milioane de becuri electrice eficiente din punct de vedere energetic.
în scris. - (PT) Prezentul raport întruneşte poziţiile mai multor grupuri politice şi grupuri de interese, pe baza celor mai recente şi fiabile date ştiinţifice.
Prin urmare, documentul este, fără îndoială foarte aprofundat, extins, de ultimă oră şi relevant.
Sunt de acord cu raportul în ansamblu, dar am votat împotriva referirilor mai directe la impactul creşterii animalelor asupra schimbărilor climatice. Agricultura nu trebuie ostracizată.
În schimb, trebuie încurajate producerea şi consumul de produse locale, deoarece transportul acestora permite reducerea emisiilor de gaze cu efect de seră.
Pe de altă parte, am votat în favoarea referirilor la problemele cu care se confruntă agricultura ca urmare a schimbărilor climatice, deoarece consider că regiunilor celor mai sever afectate ar trebui să li se acorde compensaţii în consecinţă.
În ceea ce priveşte acelaşi subiect al adaptării la schimbările climatice, sunt de acord cu punerea urgentă în aplicare a Directivei-cadru privind protecţia solului. De asemenea, politica de coeziune, de protecţie a apei şi programul Natura 2000 trebuie adaptate pentru a face faţă impactului prezis.
Recent, am votat în favoarea referirilor la necesitatea de a evita uzarea excesivă a mecanismelor de flexibilitate ale protocolului de la Kyoto, deoarece Europa trebuie să reducă drastic emisiile de gaze, dacă doreşte să-şi păstreze rolul principal în negocierile internaţionale şi să se asigure de semnarea unui acord global la Copenhaga.
în scris. - (CS) Schimbările globale reprezintă un fapt dovedit.
Totuşi, unii oameni de ştiinţă îşi exprimă îndoiala asupra acestui fenomen.
De asemenea, efectul activităţilor omului, considerate chiar şi în acest raport ca fiind principala cauză a schimbărilor climatice, este pus la îndoială de către unii oameni de ştiinţă.
În orice caz, cele 22 de capitole ale raportului oferă o redare aprofundată a problemei din perspectiva majorităţii experţilor la nivel mondial.
În ceea ce priveşte capitolele individuale, capitolul despre energie este oarecum incomplet.
Raportul afirmă în mod corect că combustibilii fosili sunt o resursă finită, dar nu se reuşeşte să abordeze problema principală, şi anume, asigurarea cantităţii suficiente de energie în situaţia în care, în anul 2030, consumul global va creşte într-adevăr cu 60%.
Este, aşadar, evident că va fi nevoie de un efort susţinut pentru construcţia de centrale nucleare în viitorul foarte apropiat.
În prezent, aceasta este singura sursă recunoscută de energie pură care poate fi produsă pe scară largă, dar are oponenţi din punct de vedere ideologic, chiar şi în cadrul Parlamentului European.
Până când fuziunea termonucleară nu va fi bine stăpânită, nu va exista o alternativă pentru energia nucleară, atunci când va fi nevoie de o sursă de energie pură.
În acest sens, sunt de acord cu cele prezentate în raport.
în scris. - (FR) Raportul Florenz stabileşte o listă foarte detaliată de măsuri care trebuie luate pentru a combate schimbările climatice şi a dezvolta politici de susţinere.
Totuşi, acesta prezintă lipsuri structurale în ceea ce priveşte reorientarea vitală şi de dorit a Uniunii Europene.
Principalele deficienţe sunt de natură financiară.
Deşi este luată în considerare crearea unei taxe pe emisiile de carbon, analiza şi aplicarea unei astfel de taxe, precum şi a unei compensaţii sistematice de carbon per produs nu sunt incluse în Planul de acţiune pentru 2009-2014.
Cu toate acestea, este un element esenţial.
Nu a fost menţionată nicio cifră de buget pentru activităţile şi proiectele vizate şi definitive, pentru infrastructura publică sau politicile industriale inovatoare, pentru dezvoltarea regională, ajutorul acordat autorităţilor locale sau pentru cercetare şi dezvoltare.
În ceea ce priveşte industria, trimiterea la "instrumentele legislative” nu este suficientă.
De asemenea, înfiinţarea unui Fond european pentru climă se află sub rezerva cerinţei de "a lăsa piaţa să decidă asupra tehnologiilor care ar trebui folosite...”
Prin urmare, nici nu va favoriza o viziune pe termen lung, nici nu va trezi un interes general.
Este absurd.
De aceea, este necesar ca UE să adopte măsuri urgente în privinţa taxei pe emisiile de carbon, a ajutorului public pentru susţinerea unui nou acord ecologic şi a bugetului comunitar pentru prevenirea schimbărilor climatice.
Nu există niciun dubiu: clima se schimbă.
Cu toate acestea, nu este sigur dacă acest lucru este în primul rând sau în mare măsură rezultatul activităţilor omului sau este în primul rând sau în mare măsură o parte a unui proces natural.
Există încă o mare incertitudine cu privire la ce se întâmplă şi ce măsuri trebuie luate în această privinţă.
Dar tocmai această incertitudine indică, de exemplu, că ar trebui să întreprindem primele acţiuni în direcţia diminuării emisiilor de bioxid de carbon în atmosferă.
Aceasta explică de ce, cu o ocazie anterioară, am votat în favoarea propunerii de a reduce aceste emisii cu până la 20% până în 2020.
În acest moment, Comisia temporară a Parlamentului European privind schimbările climatice a înaintat un raport privind modul în care Uniunea Europeană trebuie să acţioneze în legătură cu schimbările climatice.
Raportul este foarte extins.
Dă impresia că deputaţii implicaţi au ca scop satisfacerea intereselor particulare, cum ar fi agricultura şi turismul.
În acelaşi timp, în raport se solicită mai multe fonduri şi mecanisme noi, iar, în practică, propune măsuri importante pentru o economie planificată, centralizată, cu campanii de propagandă, în şcoli şi în centrele de recreare după orele de curs, care să fie controlate de la Bruxelles.
Raportul se situează atât de departe de problemele-cheie încât mă văd obligat să votez împotrivă.
Nu putem continua să votăm în favoarea oricărui act propus, doar pentru a ne arăta îngrijorarea, nesiguranţa şi dorinţa de a acţiona în ceea ce priveşte schimbările climatice.
în scris. - Susţin acest raport care reconfirmă angajamentul pe termen scurt al UE de a reduce emisiile de carbon cu 30% până în 2020 în cazul unui acord internaţional.
Acest raport susţine, de asemenea, obiectivul inclus în foaia de parcurs de la Bali, şi anume că ţările industrializate ar trebui să reducă emisiile cu 80% până în anul 2050.
Salut acest raport care îndeamnă Comisia şi Consiliul să adopte un rol de conducere la următoarele negocieri post-Kyoto ce vor avea loc la Copenhaga şi care solicită instituirea unor standarde minime de eficienţă energetică în UE pentru clădiri noi şi clădiri renovate.
Raportul invită ECONFIN să introducă cote reduse de TVA pentru energia regenerabilă şi produsele cu un consum energetic scăzut.
Susţin ideea ce a solicita stimulente economice, cum ar fi un sistem de comercializare a cotelor de emisii de carbon, pentru ca ţările să-şi protejeze pădurile tropicale, precum şi măsuri de eficienţă energetică care să fie adoptate la nivel local şi regional pentru a combate penuria energetică.
în scris. - Prin adoptarea acestui raport, Uniunea Europeană dovedeşte că se implică activ în combaterea efectelor negative pe care le generează schimbările climatice.
Încălzirea globală reprezintă una dintre cele mai delicate probleme cu care se confruntă întreaga planetă şi de aceea necesită un efort comun din partea tuturor ţărilor.
Cele peste 150 de recomandări incluse în acest raport acoperă majoritatea ariilor care pot fi îmbunătăţite pentru atingerea obiectivului european de reducere a creşterii temperaturii la 2 grade C.
Pentru asigurarea atingerii acestui obiectiv, este necesară implicarea activă a tuturor oamenilor şi educarea corectă a acestora în spiritul protejării mediului şi responsabilităţii faţă de generaţiile viitoare.
Planul european de redresare economică susţine lupta împotriva încălzirii globale prin alocări de fonduri pentru dezvoltarea de tehnologii inovatoare, dar şi prin modalităţi de îmbunătăţire a eficienţei energetice.
Prin investiţii în cercetare şi inovare se pot dezvolta tehnologii curate, ca răspuns la provocările pe care le ridică schimbările climatice.
Consider că măsurile propuse sunt realizabile şi pot fi implementate pe termen mediu şi lung.
Chiar dacă majoritatea ţărilor se confruntă cu o serie de probleme economice şi financiare, o atenţie deosebită trebuie acordată stopării efectelor negative ale schimbărilor climatice.
în scris. - (SK) Vă doresc o zi bună tuturor.
Susţin raportul în totalitate şi aş dori să vă mulţumesc, domnule Florenz, pentru acest raport detaliat privind viitoarea politică a Uniunii Europene privind schimbările climatice.
Este cumplit că schimbările climatice globale influenţează şi vor continua să influenţeze mediul în care trăim şi, prin urmare, sănătatea şi societatea noastră.
Avem deci datoria de a ajunge la o înţelegere asupra unei politici care va ajuta la reducerea factorilor ce contribuie la o viitoare catastrofă.
De la decizia Parlamentului, în aprilie, de a înfiinţa Comisia temporară privind schimbările climatice, negocierile privind asistenţa în integrarea acţiunilor europene într-un context global au avut succes.
Cu toate acestea, trebuie să persistăm în a ne arăta preocuparea faţă de obiectivele de reducere, consumul de energie şi rolul agriculturii.
Prin cooperare, este posibil să reuşim să reducem emisiile de carbon şi să încetinim procesul de încălzire globală în Europa şi peste tot în lume.
Aşa cum a spus domnul Florenz, există mai multe modalităţi de a aborda schimbările climatice, dar ştim că este corect să începem cu îmbunătăţirea eficienţei şi a modului de gestionare a resurselor.
Schimbările climatice globale ne distrug mediul în care trăim, modul nostru de viaţă şi oportunităţile viitoarelor generaţii.
Trebuie să facem tot posibilul pentru a încetini acest proces sau chiar pentru a-l opri.
Vă mulţumesc tuturor.
în scris. - (NL) - Deşi acest raport a beneficiat de susţinerea mea pe parcursul votului final, acest lucru nu mă împiedică să exprim obiecţii serioase în legătură cu unele secţiuni ale lui.
Nu consider culturile agricole destinate producţiei animaliere drept un factor al schimbărilor climatice.
De asemenea, nu consider necesară introducerea unei directive europene privind solul pentru a rezolva problema schimbărilor climatice.
în scris. - (RO) În actualul climat economic, a devenit din ce în ce mai dificilă finanţarea investiţiilor în tehnologie ecologică şi energie verde, care sunt atât de necesare în lupta împotriva încălzirii globale.
Din această cauză, mă alătur colegilor mei care sprijină acest raport şi propun măsuri de creştere a investiţiilor "inteligente”, care reprezintă o soluţie nu numai pentru schimbările climatice, ci şi pentru criza financiară, deoarece oferă posibilitatea de generare de noi locuri de muncă.
O astfel de măsură este reglementarea proiectului Comisiei, dezbătut în Parlament, care stipulează că statele membre pot finanţa, cu fonduri structurale şi de coeziune, programe de lucrări publice, la scară largă, de renovare rezidenţială.
Acestea pot aduce numeroase beneficii.
De exemplu, familiile cu venituri mici pot primi asistenţă financiară pentru a-şi moderniza sistemele de încălzire şi a se putea bucura de scăderi substanţiale ale plăţilor de întreţinere.
În plus, această măsură va contribui la reducerea dependenţei energetice a Europei, care este o prioritate, în lumina recentei crize de energie prin care a trecut de curând Europa.
în scris. - Acest raport tratează probleme-cheie legate de schimbările climatice, cum ar fi reducerea semnificativă a emisiilor de gaze cu efect de seră, promovarea de surse de energie regenerabilă şi îmbunătăţirea eficienţei energetice.
În prezent, ne confruntăm cu situaţia în care efectele schimbărilor climatice şi ale încălzirii globale încep să se facă simţite mai repede decât ne imaginam.
Din acest motiv, este necesar ca politica de protecţie a mediului să rămână una dintre cele mai importante priorităţi ale UE şi ale statelor membre.
Odată cu adoptarea pachetului climatic şi energetic adoptat în luna decembrie, UE a preluat un rol de conducere clar în ceea ce priveşte legislaţia mediului înconjurător şi se află în poziţia de a încuraja ţările din afara Europei să îi urmeze exemplul şi de a promova politici menite să abordeze schimbările climatice.
Nu ne putem permite să ignorăm acest aspect şi să aşteptăm cincizeci de ani ca să vedem care ar putea fi consecinţele.
în scris. - Am votat acest raport deoarece el constituie "foaia de parcurs în 12 puncte de acţiune” a viitoarei politici integrate pentru protecţia mediului.
În raport se subliniază importanţa de a stabili de către UE şi celelalte state industrializate ca şi grup, a unui obiectiv pe termen mediu de reducere a emisiilor de gaze cu efect de seră (GES) cu 25-40% până în 2020 şi, pe termen lung, cu 80% până în 2050 comparativ cu anul 1990.
Pentru a atinge aceste obiective şi pentru adaptarea la schimbările climatice trebuie asigurate fonduri de cca. 175 milioane euro/an la nivelul UE.
Aceasta impune crearea unui fond climatic, alimentat din veniturile provenite din schema de comercializare a emisiilor şi/sau a unor fonduri private corespunzătoare în statele membre pentru asigurarea finanţării unei politici viitoare referitoare la climă, investiţiile şi solidaritatea pe care le va presupune.
O atenţie deosebită trebuie acordată cercetării pentru a se asigura suport ştiinţific dezvoltării şi implementării tehnologiilor "curate”.
Trebuie folosită politica de mediu, ca şansă a strategiei de adaptare la efectele schimbărilor climatice, aplicată corect şi intersectorial, la contracararea efectelor crizei, prin crearea de noi locuri de muncă "verzi” în întreprinderi competitive.
în scris. - (PL) Până în prezent, pe parcursul a diverse perioade legislative, au fost aduse în discuţie treisprezece hotărâri ale Parlamentului European pe tema schimbărilor climatice.
În ciuda eforturilor Comisiei şi ale Parlamentului, această problemă continuă să fie un subiect controversat.
Raportul domnului Florenz nu schimbă poziţia celor care nu sunt convinşi de influenţa decisivă a activităţii umane asupra schimbărilor climatice care au fost, timp de milioane de ani, expuse doar legilor naturii.
O altă problemă priveşte ideea unei politici integrate pentru toate ţările europene.
Nu se poate vorbi despre o abordare integrată, având în vedere că raportul nu face referire la situaţiile specifice ale noilor state membre sau, mai important, la eforturile pe care le-au făcut începând cu anul 1989 pentru a reduce poluarea şi emisiile de gaze cu efect de seră.
Fiind diferite, ţările au dreptul să îşi propună obiective diferite.
Fiecare stat trebuie să aibă dreptul de a alege ce tehnologie să folosească pentru a obţine energie.
În ceea ce priveşte recomandările Comisiei de a stabili un plafon obligatoriu de 20% pentru îmbunătăţirea eficienţei energetice, se pare că nu este complet nefondată suspiciunea că energia scumpă şi străină ar fi promovată în mod discret.
în scris. - (FR) Am votat în favoarea raportului Florenz.
Este o lucrare excelentă, deoarece detaliază o serie largă de măsuri care trebuie luate în diferite domenii cum ar fi energia, biocombustibilii, eficienţa energetică, mobilitatea, turismul, agricultura şi creşterea animalelor, protecţia solului şi gestionarea apei, teme viitoare, educaţia şi instruirea.
Excelenta lucrare a Comisiei temporare pentru schimbările climatice propusă la data de 25 aprilie 2007 este vizionară şi propunerile sale pentru combaterea schimbărilor climatice merită sprijinul tuturor celor implicaţi în viaţa politică, economică şi socială.
în scris. - (PT) Dezbaterea asupra viitoarei politici integrate a Europei asupra schimbărilor climatice acoperă o gamă largă de subiecte şi ar trebui să ne ghideze în căutarea de soluţii rezonabile, fezabile, ştiinţifice.
O dezbatere bigotă, care respinge orice altă ştiinţă, exceptând versiunea oficială ce ignoră nevoia de cercetare şi se lipseşte de incertitudinile cercetării ştiinţifice, transformă ştiinţa în dogmă, iar dogma nu este de niciun folos celor care iau decizii politice.
Prin urmare, prioritatea noastră trebuie să fie concentrarea pe producerea diversificată şi eficientă de energie şi un consum care să ne reducă dependenţa şi să garanteze calitatea vieţii pe care o dorim pentru toţi, atât în Europa, cât şi în afara ei.
Ne confruntăm, aşadar, cu o imensă provocare ştiinţifică, în care autorităţile publice au datoria de a prioritiza investiţiile în cercetare şi dezvoltare şi, de asemenea, în particular, în măsura în care sunt şi operatori de piaţă, de a stimula crearea de pieţe profitabile pentru mai multe produse eficiente din punct de vedere energetic.
Schimbările climatice ne obligă să facem un pas înainte în ceea ce priveşte dezvoltarea şi nu un pas înapoi.
Haideţi să facem acest efort.
în scris. - Plafoanele stabilite de UE pentru atingerea unei reduceri de comun acord sunt vitale dacă ne dorim o schimbare în bine a mediului în care trăim.
Am votat în favoarea îmbunătăţirii structurii acestei coordonări, prin folosirea unei varietăţi de surse - inclusiv efectele benefice ale producerii neprimejdioase de energie nucleară - toate acestea fiind revizuite ţinând cont de recomandările inspectoratelor naţionale şi de schimbările tehnologice.
Pentru că acordarea de fonduri este necesară, am votat şi pentru folosirea câştigului provenit din licitaţii în cadrul sistemului ETS pentru acoperirea costurilor oricăror schimbări necesare.
Acestea includ şi investiţiile în noua tehnologie.
Un plan de comerţ al emisiilor în domeniul aviaţiei ar putea fi o bună soluţie, deşi este posibil să aibă doar un efect marginal.
în scris. - Dezbaterea asupra unei politici integrate a schimbărilor climatice este esenţială dacă ne dorim o reducere cu 50% a emisiilor de carbon până în anul 2050.
în scris. - (PL) Am votat pentru adoptarea raportului domnului Florenz intitulat "2050: viitorul începe azi - Recomandări pentru viitoarea politică integrată a UE asupra schimbărilor climatice.”
Acest raport a fost întocmit de către Comisia temporară pentru schimbările climatice, care a fost înfiinţată în iunie 2007.
Raportul cuprinde o listă clară de recomandări privind reducerea emisiilor de dioxid de carbon, care trebuie să fie pusă în aplicare de către organismele Comunităţii (în special de către Comisia Europeană) şi de către statele membre.
Pentru a atinge aceste obiective, vor fi necesare şi acţiunile la nivel local.
Schimbările climatice sunt bruşte şi au consecinţe negative grave.
UE şi statele industrializate ar trebui să urmărească reducerea emisiilor de gaze cu efect de seră cu valori cuprinse între 25% şi 40% până în 2020 şi, pe termen lung, să încerce reducerea emisiilor cu 80% până în 2050, faţă de valorile din 1990.
Alte recomandări conţinute de raport includ parteneriatul şi cooperarea în domeniul producţiei de energie solară, urmărind ca ţările din bazinul mediteranean să obţină un nivel zero de consum de energie netă în noile clădiri rezidenţiale până în 2015 şi în toate clădirile noi până în 2020, cu opţiunea de a extinde acest obiectiv pe termen lung şi de a include în proiect şi clădirile renovate.
Planurile includ şi crearea unei comunităţi europene de energie regenerabilă, cu scopul de a susţine activităţile de cercetare şi dezvoltare pentru a dezvolta noi tehnologii revoluţionare.
în scris. - (DE) M-am abţinut să votez raportul asupra schimbărilor climatice.
Aceasta nu înseamnă că întregul raport mi se pare nepotrivit.
În orice caz, a combinat informaţii ştiinţifice corecte cu polemici false.
Toată lucrarea întocmită de comisie a fost părtinitoare şi nu a reflectat o gamă largă de opinii ştiinţifice.
Nu se poate realiza un raport echilibrat cu această structură.
Din păcate, acest tip de abordare a fost tot mai des întâlnită în preajma alegerilor europene.
în scris. - (FR) Am votat în favoarea raportului Fava pentru directiva privind sancţiunile împotriva angajatorilor emigranţi ilegali.
Potrivit cifrelor Comisiei, între 4,5 şi 8 milioane de cetăţeni din lumea a treia trăiesc ilegal în Uniunea Europeană şi sunt, astfel, ţintele preferate ale angajatorilor fără scrupule, care beneficiază de munca ilegală.
Este de maximă importanţă pentru noi să atragem atenţia asupra acestor practici, nedemne de o Europă unde respectul pentru drepturile fundamentale ale omului trebuie aplicat în cazul fiecărei persoane.
A venit momentul în sfârşit să accentuăm responsabilitatea pe care o poartă cei care profită de aceşti oameni foarte vulnerabili.
Trebuie să oprim abuzurile asupra acestor victime prin stigmatizarea imigranţilor ilegali.
Cu privire la aceste măsuri pentru care se pledează aici, nu este de ajuns penalizarea patronilor necinstiţi, ci şi apărarea unui anumit număr de drepturi sociale, cum ar fi dreptul de a fi reprezentat de un sindicat.
În orice caz, nu ar trebui să ne bucurăm de victorie înainte de vreme, pentru că ameninţarea cu sancţiuni nu este de ajuns, avem nevoie de instrumente legale de control.
Doar atunci vom putea pune în aplicare o politică de imigrare eficientă.
în scris. (SV) Parlamentul European a votat în favoarea raportului, al domnului Fava (Grupul Socialist din Parlamentul European, IT), cu privire la consecinţele asupra angajatorilor de imigranţi ilegali din lumea a treia care trăiesc în UE.
Având în vedere că raportul însărcinează statele membre cu responsabilitatea de a impune sancţiuni conform codului penal, Partidul Conservator suedez a decis să nu îi ofere sprijinul.
în scris. - (FR) Susţin raportul Fava, pe care îl vom folosi pentru a impune pedepse mai aspre angajatorilor care se folosesc de munca ilegală.
Amenzile trebuie să includă costurile returnării lucrătorilor în ţara de origine şi plata datoriilor (salarii, taxe şi contribuţii la asigurările sociale).
Alte sancţiuni propuse se referă la neacordarea de subvenţii publice până la închiderea temporară sau permanentă.
Să accentuăm trei puncte-cheie din sistem: în primul rând, semnalul trimis angajatorilor fără scrupule sau celor necinstiţi prin impunerea de sancţiuni penale în cele mai grave cazuri de exploatare a muncii ilegale, cum ar fi angajarea de minori în condiţii de muncă neadecvate sau atunci când lucrătorul este victima traficului de persoane.
În al doilea rând, posibilitatea de a include dispoziţii mai puţin severe pentru persoanele private în cazul în care condiţiile de muncă sunt în regulă.
În ultimul rând, răspunderea companiilor implicate în lanţul de contractare, dacă poate fi dovedit că ştiau despre angajarea de imigranţi ilegali de către subcontractant.
În final, să nu uităm că aici este vorba despre standarde minime (fiecare stat este liber să crească sancţiunile împotriva angajatorilor, precum şi protecţia imigranţilor ilegali) şi că există o clauză de revizuire la fiecare trei ani, care permite reajustarea obiectivelor în funcţie de experienţele avute.
în scris. - Raportul elaborat de colegul nostru este un prim pas spre combaterea angajărilor ilegale şi reducerea unuia din cele mai grave fenomene ale criminalităţii transfrontaliere.
Dacă până acum politicile statelor s-au axat mai degrabă pe cum să împiedici emigranţii ilegali să pătrundă pe piaţa muncii, de data aceasta atacăm problema la rădăcină prin sancţionarea angajatorilor care profită de vulnerabilitatea emigranţilor ilegali.
Mare parte din aceşti angajaţi activează în sectorul agricol şi sunt nenumărate cazuri în care condiţiile pe care aceştia trebuie să le suporte sunt inumane, de multe ori fără a fi plătiţi.
Reglementările pe care le propunem nu doar că vor sancţiona angajatorii, ci vor asigura şi că muncitorii îşi primesc plăţile restante.
Aveam nevoie de astfel de prevederi care să stabilească norme unitare la nivel comunitar pentru penalizarea angajatorilor întrucât, în cele mai multe cazuri, acest fenomen este alimentat de reţele transnaţionale ale traficanţilor de carne vie.
Nu trebuie să interpretăm acest raport ca pe o închidere a graniţelor Uniunii, ci doar ca pe o întărire a principiului preferinţei comunitare.
Având în vedere profilul demografic al majorităţii statelor membre, trebuie să menţinem deschise graniţele pieţei muncii cu condiţia însă ca fluxul de muncitori să fie unul legal şi adaptat nevoilor comunitare.
în scris. - (FR) Sunt încântat de adoptarea, de către o foarte mare majoritate, a proiectului de directivă, care are o importanţă fundamentală în combaterea imigrării ilegale şi joacă un rol esenţial în aplicarea unei politici comune în domeniul imigrării globale.
Locurile de muncă ilegale reprezintă principala sursă de atracţie pentru acele mii de bărbaţi şi femei care ne trec graniţele în fiecare zi, imaginându-şi că vor găsi un loc de muncă decent pentru a-şi întreţine familiile.
În realitate, ei devin doar sclavii unor patroni care îi folosesc şi abuzează de vulnerabilitatea lor şi de faptul că nu-şi cunosc drepturile, pentru a-i exploata şi a-i folosi drept mână de lucru ieftină.
Această directivă trimite un dublu mesaj: unul cu privire la angajatorii frauduloşi care nu vor mai putea abuza de situaţie fără să se teamă de pedeapsă, iar celălalt cu privire la potenţialii imigranţi ilegali care vor fi descurajaţi de condiţiile mai stricte de acces la locurile de muncă legale.
Compromisul negociat cu Consiliul este satisfăcător şi nu putem decât spera că această directivă va fi pusă în aplicare cât mai curând de către statele membre, pentru a pune capăt acestei situaţii de vulnerabilitate în care se află mii de oameni în Europa.
în scris. - (FR) Nu putem decât să susţinem interdicţia generală a angajării de lucrători ilegali cu scopul de a descuraja imigrarea ilegală.
De asemenea, nu putem decât susţine cu tărie sancţiunile împotriva angajatorilor care recurg la acest tip de mână de lucru, de obicei pentru a abuza de aceasta, şi care nu sunt altceva decât negustori de sclavi ai zilelor noastre.
În orice caz, am nişte rezerve.
Încă o dată, Uniunea Europeană profită de un caz bazat pe dreptul comunitar (principalul pilon) pentru a-şi extinde competenţele cu privire la armonizarea dreptului penal al statelor membre, cu notabila excepţie a Irlandei şi a Marii Britanii însă, a căror neutralitate este recunoscută de tratate.
Îmi amintesc apoi ce s-a întâmplat în Franţa ca urmare a unei greve într-un restaurant select din Neuilly preferat de preşedintele Sarkozy: patronii au pretins a fi victimele unei pieţe de muncă prea rigide sau protectorii unei forţe de muncă pe care o plăteau cu salariul minim legal, şi astfel a devenit uşor pentru imigranţii ilegali să obţină statut legal prin muncă - o situaţie pe care această directivă o va consolida prin promiterea regularizării celor care îşi reclamă patronul.
Mă tem că, în realitate, în ţări atât de permisive în această privinţă precum Franţa, toate acestea nu vor limita fluxul de imigranţi ilegali.
în scris. - (FR) Acest raport are diverse merite.
Primul ar fi că are un obiectiv educaţional.
Atrage atenţia asupra creşterii alarmante a imigraţiei ilegale în Europa, emigraţie cu valori estimate între 4,5 şi 8 milioane potrivit cifrelor Comisiei, şi specifică sectoarele economiei în care se concentrează predominant forţa de muncă ilegală: construcţii, agricultură, servicii de curăţenie, hoteluri şi restaurante.
Al doilea merit este faptul că intensifică lupta împotriva lucrului suplimentar sub forma unui al doilea serviciu, mai ales prin introducerea de pedepse financiare şi penale pentru angajatorii de imigranţi ilegali.
Din nefericire, limitele acestui raport sunt destul de numeroase.
Nu menţionează nimic despre măsurile de stopare a acestor fluxuri intermitente de imigraţie ilegală.
Restabilirea controalelor la graniţele interne nici măcar nu este adusă în discuţie.
Mai mult, în vreme de criză economică şi socială şi de creştere acută a şomajului, statele din Uniunea Europeană trebuie în primul rând să protejeze locurile de muncă, prin urmare aplicarea politicilor naţionale şi europene de protecţionism social este esenţială.
Trebuie rezervate locuri de muncă pentru francezi în Franţa şi pentru europeni în Europa.
Trebuie aplicate principiile de preferinţă naţională şi europeană şi de protecţie, precum şi condiţii esenţiale pentru refacerea economică şi socială a ţărilor din Uniunea Europeană.
în scris. - (DE) Votez în favoarea raportului lui Claudio Fava asupra sancţiunilor împotriva angajatorilor de resortisanţi ilegali originari din ţări terţe.
Trebuie să punem punct angajărilor de imigranţi ilegali, atât pentru a-i proteja împotriva exploatării, cât şi pentru a preveni deteriorarea economiei ţării în chestiune.
Cel mai important lucru este ca cei sancţionaţi să nu fie lucrătorii din ţările terţe, ci angajatorii, care se află într-o poziţie mult mai avantajoasă.
în scris. - Susţin introducerea şi consolidarea sancţiunilor împotriva angajatorilor de rezidenţi resortisanţi ilegali.
Acest raport include norme minime pentru sancţionarea penală a angajatorilor, iar sectoarele de activitate care trebuie inspectate sunt cele care sunt mai predispuse la astfel de abuzuri, deşi în Scoţia suntem deja protejaţi prin Actul privind imigrarea, azilul şi naţionalitatea, ce datează din 2006.
în scris. - (FR) Am votat pentru proiectul de directivă, care abordează pericolul tot mai răspândit al imigrării ilegale, ce duce adesea la exploatare.
Există de fapt între 4,5 şi 8 milioane de imigranţi ilegali în Uniunea Europeană, care lucrează în construcţii, agricultură, hoteluri şi alte sectoare.
Trebuie să consolidăm lupta împotriva imigrării ilegale prin introducerea de diverse tipuri de sancţiuni împotriva angajatorilor de imigranţi ilegali la nivel european.
În fapt, trebuie să încurajăm companiile să aibă un mai mare simţ al responsabilităţii şi să contribuie astfel la combaterea imigrării ilegale.
în scris. - (FR) Sunt încântat că o mare majoritate a Parlamentului European a adoptat astăzi proiectul de directivă ce vizează impunerea de sancţiuni împotriva angajatorilor de imigranţi ilegali.
Această directivă "a sancţiunilor” este în acord cu strategia UE de combatere a imigrării ilegale, care include "cartea albastră”, promovând imigrarea selectivă şi directiva de "reîntoarcere”.
Lucrul suplimentar sub forma unui al doilea serviciu reprezintă un pericol pentru economia europeană, cu atât mai mult pe fondul crizei economice actuale.
Se pare că UE încă reprezintă un "eldorado” pentru mulţi imigranţi ilegali; ei găsesc adesea aici un loc de muncă şi o calitate a vieţii pe care nu le pot găsi în propria ţară.
Se estimează că există între 4,5 şi 8 milioane de resortisanţi din ţări terţe care trăiesc ilegal în UE, de obicei lucrând în construcţii, agricultură, activităţi menajere şi hoteluri.
Fac munci prost plătite adesea la graniţa exploatării.
Angajatorii fără scrupule profită de aceşti lucrători ilegali, care acceptă să lucreze pentru salarii extrem de mici şi în condiţii periculoase.
Mulţumită votului de astăzi, angajarea de lucrători ilegali îi va costa scump pe angajatori de acum înainte şi ar putea chiar să îi trimită la închisoare.
în scris. - (IT) Am votat în favoarea raportului domnului Fava ce prevede sancţiuni împotriva angajatorilor de rezidenţi resortisanţi ilegali din ţări terţe.
Împărtăşesc îngrijorarea raportorului în ceea ce priveşte consecinţele sociale ale acestui fenomen şi condiţiile de exploatare în care lucrează aceşti imigranţi.
Angajatorii fără scrupule profită de imigranţii ilegali, folosindu-i pentru slujbe prost plătite şi fără calificare, pe care nimeni nu le doreşte.
Mai mult, munca ilegală ar trebui considerată un rău social, deoarece poate duce la scăderea salariilor şi a calităţii condiţiilor de muncă, precum şi la deteriorarea competitivităţii.
De aceea salut iniţiativa domnului Fava, ce urmăreşte protejarea drepturilor acestor oameni vulnerabili.
în scris. - (EL) Propunerea Comisiei pentru o directivă şi raportul legat de aceasta, întocmit de Parlamentul European pe tema impunerii de sancţiuni împotriva angajatorilor de rezidenţi resortisanţi originari din lumea a treia reprezintă un monument de ipocrizie şi înşelăciune.
Adevăratul obiectiv nu este acela de a impune sancţiuni împotriva angajatorilor care exploatează în mod barbar lucrătorii imigranţi; dimpotrivă, este acela de a pedepsi, aresta şi deporta în mod violent imigranţii în ţara lor de origine.
Este una dintre seriile de măsuri din politica UE anti-imigrare, astfel cum este exprimată în "Pactul de Imigrare” şi continuă notoria "directivă a ruşinii” ce propune 18 luni de detenţie pentru imigranţii "ilegali”, deportarea lor şi o interdicţie de 5 ani de a intra pe teritoriul UE.
De fapt, propunerea acestei directive, împreună cu raportul Parlamentului European, care continuă aceeaşi direcţie, intensifică măsurile represive împotriva imigranţilor, stabileşte metodica excluderii lor sociale şi facilitează o şi mai sălbatică exploatare a lor de către interesele capitaliste.
Partidul Comunist Grec votează atât împotriva raportului, cât şi a propunerii de directivă a Comisiei.
Susţine cererile juste ale imigranţilor, legalizarea lor, abolirea muncii la negru şi nedeclarată, o creştere a plăţilor şi salariilor, plata egală pentru o zi egală de muncă şi protecţia totală a drepturilor civile şi sociale.
în scris. - (PT) Am votat în favoarea propunerii de rezoluţie privind soluţionarea problemei eficienţei energetice prin tehnologii informaţionale şi de comunicare (TIC), deoarece consider că TIC joacă un rol crucial în îmbunătăţirea eficienţei energetice şi ar putea avea drept rezultat economisirea estimativă a mai mult de 50 milioane de tone de dioxid de carbon în fiecare an.
Statele membre trebuie să folosească la maxim potenţialul oferit de TIC pentru a atinge obiectivele stabilite de pachetul climatic şi energetic de a reduce emisiile de gaze cu efect de seră cu cel puţin 20%, de a creşte proporţia de energie derivată din surse regenerabile cu 20% şi de a obţine o îmbunătăţire cu 20% a eficienţei energetice în Uniunea Europeană până în anul 2020.
în scris. - (PT) Am votat în favoarea acestui raport întocmit de un membru de naţionalitate cehă al acestei Camere din grupul nostru politic, deoarece credem că abordează un subiect de maximă importanţă: soluţionarea problemei eficienţei energetice prin tehnologii informaţionale şi de comunicare (TIC).
Aceste tehnologii pot reprezenta stimulente ale productivităţii, creşterii şi reducerii de costuri care duc la competiţie, dezvoltare durabilă şi îmbunătăţirea calităţii vieţii cetăţenilor din UE.
De aceea suntem de acord cu propunerea de a sugera viitoarei conduceri a Consiliului că ar trebui să considere problema TIC şi importanţa lor în combaterea şi adaptarea la schimbările climatice una dintre priorităţile lor.
Mai credem că este important să se facă mai multe eforturi la fiecare nivel decizional pentru a folosi toate instrumentele financiare disponibile pentru iniţierea şi preluarea unor noi soluţii tehnologice bazate pe TIC, care să crească eficienţa energetică.
De asemenea, având în vedere faptul că se întârzie adoptarea unei abordări sistematice a unor soluţii TIC inteligente, este important să se atragă atenţia asupra acestora, punând accentul mai ales pe reducerea emisiilor generate de dezvoltarea oraşelor şi municipiilor, mai ales prin dezvoltarea inteligentă a construcţiilor, iluminatului stradal şi a reţelelor de transmisie şi distribuţie şi prin mai buna organizare a transportului public.
în scris. - (IT) Am votat în favoarea propunerii de rezoluţie cu privire la obţinerea eficienţei energetice prin tehnologii informaţionale şi de comunicare.
Aş propune, de fapt, ca pe lângă ţinta de reducere a emisiilor de gaze cu efect de seră cu 20% până în 2020, să ne angajăm să îmbunătăţim eficienţa energetică cu 20% pe parcursul aceleiaşi perioade.
Din acest motiv susţin propunerea înaintată, care urmăreşte să atragă atenţia, de exemplu cu ajutorul proiectelor demonstrative, asupra importanţei tehnologiilor informaţionale şi de comunicare pentru îmbunătăţirea eficienţei energetice în economia UE.
Aceste tehnologii stimulează creşterea productivităţii şi a dezvoltării, cât şi reducerea costurilor, ceea ce rezultă în competitivitate, dezvoltare durabilă şi îmbunătăţirea calităţii vieţii cetăţenilor europeni.
în scris. - Am votat rezoluţia Parlamentului European referitoare la soluţionarea problemei eficienţei energetice prin tehnologiile informaţiei şi comunicaţiilor, deoarece sunt convins că aceste tehnologii pot oferi soluţii viabile la această problemă.
Eficienţa energetică e o temă foarte importantă, deoarece ştim bine că rezervele naturale, pe baza cărora se obţine energie, sunt din ce în ce mai puţine, urmând a se epuiza la un moment dat.
Prin urmare consider că orice tehnologie prin intermediul căreia se obţine eficienţă energetică este un aspect benefic, de care poate profita întreaga societate.
în scris. (PL) Problema siguranţei energiei în Uniunea Europeană a fost adusă în discuţie în acest Parlament de multe ori, mai ales de către reprezentanţii noilor state membre.
Criza care a afectat, în ultimele săptămâni, multe dintre statele membre, a demonstrat cât de real este pericolul debranşării de la alimentarea cu gaz, şi cât de nepregătiţi suntem pentru a suporta consecinţele acestui lucru.
Europa trebuie să înceapă să fie mai solidară în gândire şi acţiuni.
Trebuie să construim o infrastructură de transmisie adecvată, să creăm mecanisme de sprijin pentru ţările care nu au rezerve de materii prime şi să diversificăm sursele din care le obţinem.
Trebuie să urmărim găsirea unor surse alternative de gaz şi să creăm un sistem de economisire a energiei şi de eficientizare a consumului de gaz.
Sunt conştient că aceste puncte au fost deja aduse în discuţie de nenumărate ori în trecut, dar la ce bun dacă am rămas la nivel de schiţă?
în scris. - Importanţa eficienţei energetice şi contribuţia ei la atingerea ţintelor noastre în combaterea schimbărilor climatice nu pot fi subestimate.
Programele de eficienţă energetică au potenţialul de a crea locuri de muncă.
în scris. - (FR) Am votat în favoarea acestei rezoluţii privind reîntoarcerea şi reintegrarea deţinuţilor din centrul de detenţie Guantánamo.
Mi se pare că Europa nu poate decât să-l felicite pe preşedintele Obama pentru decizia de a închide centrul de detenţie, un lucru pe care mulţi dintre noi l-au cerut timp de mai mulţi ani.
Astfel, aceasta mi se pare o bună ocazie de a răspunde la cererea SUA prin înaintarea unei poziţii comune, în conformitate cu valorile Uniunii Europene.
Este esenţial să punem ordine în propria ogradă, înăuntrul graniţelor noastre, şi să atragem atenţia ţărilor europene care au permis CIA să transfere în secret prizonieri, asupra responsabilităţilor lor.
în scris. - (DA) Membrii Parlamentului European din Partidul Liberal Danez au votat împotriva paragrafului 4 al propunerii de rezoluţie privind întoarcerea şi restabilirea deţinuţilor din centrul de detenţie Guantánamo, deoarece considerăm că este dreptul absolut al fiecărui stat membru să decidă dacă doreşte să accepte deţinuţi din Guantánamo, în cazul în care administraţia SUA ar solicita acest lucru.
Suntem, bineînţeles, de părere că statele membre ar trebui să se consulte reciproc cu privire la posibilele efecte asupra siguranţei publice pe teritoriul UE, în cazul în care statele membre doresc să accepte deţinuţi.
în scris. - Pentru mulţi dintre membrii Parlamentului European, existenţa închisorii din golful Guantánamo a devenit un ghimpe de folosit împotriva Americii.
Personal, sunt recunoscător că Statele Unite şi-au asumat din nou responsabilitatea disproporţionată de a proteja Europa de terorism.
Totuşi, sunt de acord cu închiderea centrului de detenţie Guantánamo.
Şi asta nu pentru că nu consider că teroriştii violenţi nu trebuie închişi, ci dimpotrivă.
Dar e clar că probleme legale privind detenţia combatanţilor inamici trebuie rezolvate, şi cel mai bun mod de a face asta este prin închiderea taberei X-Ray.
Oricât aş admira şi susţine America, trebuie spus că deţinuţii de la Guantánamo sunt responsabilitatea Americii, şi nu a noastră.
Au fost capturaţi şi arestaţi sub comandă americană şi prin urmare, trebuie judecaţi şi deţinuţi pentru posibile ofense împotriva Americii, în conformitate cu codul penal american şi pe teritoriul american.
Nu susţin ideea că statele membre ale UE trebuie să preia responsabilitatea pentru aceşti terorişti extrem de periculoşi.
Totuşi, nu cred nici că UE ar trebui să recomande statelor membre ce să facă în această privinţă.
Aşadar, m-am abţinut să votez această rezoluţie.
în scris. - Trebuie să fim foarte atenţi atunci când luăm decizii ca cea propusă de această rezoluţie.
Nu putem să deschidem braţele şi să primim pur şi simplu orice deţinut eliberat din Guantánamo.
Deşi trebuie să ne asigurăm că deţinuţii sunt trataţi cu demnitate, trebuie să fim siguri că sunt nevinovaţi în afara oricărui dubiu înainte să luăm vreo decizie.
Orice decizii întâmplătoare ar putea fi dezastruoase dacă nu suntem extrem de atenţi.
în scris. - Deşi aprob decizia de a închide Guantánamo, sunt îngrijorat de dorinţa ţărilor europene de a accepta foşti deţinuţi care ar putea păstra legături teroriste.
Dată fiind politica de liberă circulaţie a persoanelor pe teritoriul UE, acţiunile unei singure ţări europene ar putea avea repercusiuni pentru celelalte într-o perioadă în care deja ne confruntăm cu probleme complexe de terorism.
Mai mult, abilitatea noastră de a deporta un posibil terorist este constrânsă de convenţii internaţionale (cum ar fi ECHR), a cărei revizie este întârziată.
în scris. - Susţin această rezoluţie care felicită decizia preşedintelui Obama de a închide centrul de detenţie din golful Guantánamo şi celelalte decizii importante ale acestuia în legătură cu această situaţie; Aminteşte că Statele Unite trebuie să poarte principala responsabilitate pentru închiderea acestui centru, inclusiv viitorul deţinuţilor săi; Totuşi, cere statelor membre, în spiritul tratamentului corect şi uman pentru toţi şi reconsolidând codul penal internaţional, să răspundă pozitiv oricărei cereri a SUA de a ajuta restabilirea deţinuţilor din golful Guantánamo pe teritoriul Uniunii Europene.
În orice caz, sunt foarte îngrijorat de rapoarte ce susţin că administraţia Obama va păstra practica de extrădare.
în scris. - (PT) Am votat în favoarea propunerii de rezoluţie comună privind posibilitatea primirii de deţinuţi din Guantánamo care nu au fost acuzaţi de ofense, deoarece considerăm cooperarea UE esenţială pentru consolidarea dreptului internaţional şi a respectului pentru drepturile omului, şi asigurarea că deţinuţii din Guantánamo beneficiază de un tratament corect şi imparţial.
De aceea privim iniţiativa guvernului portughez şi dorinţa de colaborare cu administraţia SUA în procesul închiderii centrului de la Guantánamo ca pe un exemplu demn de urmat de celelalte state membre, pentru a susţine Statele Unite în rezolvarea acestei probleme complexe, pe fundalul respectului pentru drepturile omului şi al prevederilor dreptului internaţional.
în scris. - (PT) Am votat împotriva acestei propuneri de rezoluţie comună.
Având în vedere punctele D (articolul trei) şi F ale acestei rezoluţii, consider inacceptabil ca UE să încurajeze statele membre să se pregătească pentru a accepta prizonieri eliberaţi din Guantánamo ca răspuns la o sugestie demagogică şi nechibzuită a ministrului portughez de externe.
De fapt, nu ar trebui să fim de acord sub nici o formă ca statele membre UE să accepte deţinuţi consideraţi a fi potenţiale ameninţări (articolul D); şi n-ar trebui să uităm precedentele celor 61 de foşti deţinuţi care au fost implicaţi în terorism de la data eliberării lor (articol F).
Cum este imposibil să facem diferenţa între aceia care reprezintă o posibilă ameninţare şi cei care nu, este evident că trebuie aplicat principiul precauţiei, nu doar în contextul REACH.
în scris. - (LT) Felicit şi susţin cu multă căldură decizia preşedintelui american Barack Obama de a demara închiderea centrului de detenţie de la Guantánamo.
Acesta este un pas important către un nou început în politica Statelor Unite.
Sunt convinsă că toate statele membre vor susţine astfel de politici ale SUA şi vor răspunde apelului la cooperare al preşedintelui Obama, sau vor contribui la rezolvarea problemei prizonierilor eliberaţi, dacă preşedintele va cere asta.
Totuşi, am votat împotriva articolului din rezoluţie care cere statelor membre să "fie pregătite să accepte prizonieri din Guantánamo”, deoarece consider că această chestiune trebuie hotărâtă independent de fiecare ţară din Comunitate.
Nu am nici un dubiu că fiecare dintre ele, aflată în faţa faptului, va răspunde pozitiv şi îşi va oferi ajutorul administraţiei SUA.
În orice caz, asta va rămâne la alegerea lor, a bunăvoinţei lor şi a respectului pentru normele legale umanitare şi internaţionale.
în scris. - (EL) Deputaţii Parlamentului European din partea Partidului Comunist Grec au votat împotriva acestei propuneri de rezoluţie comună întocmită de partidele politice din Parlamentul European, care cere eliberarea imediată a deţinuţilor arestaţi arbitrar şi reţinuţi de SUA la baza din Guantánamo şi închiderea imediată şi definitivă a bazei pe care o menţin de asemenea ilegal pe teritoriul cubanez, împotriva voinţei poporului cubanez şi a guvernului acestuia.
De fapt, rezoluţia cere un proces corect pentru orice persoană împotriva căreia SUA consideră că are dovezi, cerând statelor membre să accepte deţinuţi în închisorile lor, în contextul unei lupte comune împotriva terorismului duse de către UE şi SUA.
Acceptarea procesului şi sentinţei deţinuţilor ar însemna batjocură şi complicitate, având în vedere torturile medievale prin care au trecut deţinuţii, şi deci credibilitatea unor astfel de dovezi după ani de prizonierat în condiţii inumane.
Felicitările de care este înconjurat preşedintele Obama îi fac pe oameni să îşi creeze iluzii despre politica imperialistă.
În ce priveşte această problemă, decizia privind Guantánamo menţine posibilitatea pentru CIA de a 'ridica suspecţi terorişti' şi de a-i transporta în închisori secrete.
în scris. - (DE) Am votat în favoarea propunerii de rezoluţie comună a Parlamentului European privind reîntoarcerea şi restabilirea deţinuţilor de la Guantánamo, deoarece salut acceptarea prizonierilor de către ţările UE.
Multe dintre ţările Uniunii Europene poartă responsabilitatea cu privire la Guantánamo deoarece, de exemplu, au permis reguli prea lejere cu privire la transportul ilegal de prizonieri.
Totuşi, raportul conţine câteva puncte cu care îmi e greu să fiu de acord.
Practicile de tortură din Guantánamo şi, în special, tortura prin sufocare cu apă, nu sunt considerate tortură, ci sunt numite "tehnici dure de interogare care au ajuns până la tortură şi tratament crud sau inuman”.
În plus, amendamentele stabilite de către Grupul Confederal al Stângii Unite Europene şi Stânga Verde Nordică şi Grupul Verzilor/Alianţa Liberă Europeană, care cereau ca toate taberele secrete de prizonieri să fie închise, dreptul la compensaţii al victimelor şi o anchetă asupra violării drepturilor omului în legătură cu Guantánamo, au fost respinse.
în scris. - (PT) Dificultatea Europei de a face faţă deciziei de închidere a centrului de la Guantánamo ilustrează prăpastia dintre intenţii bazate pe principii valide şi realitate, care este suprasaturată de dificultăţi.
Închiderea centrului de la Guantánamo este o veste bună ca atare, precum şi în plan simbolic.
În orice caz, închiderea nu rezolvă problema pentru care această facilitate a fost creată - şi care nu a avut soluţie - şi anume, modalitatea de a gestiona o ameninţare care afectează siguranţa naţională şi internaţională, care este marcată de caracteristici complet diferite de cele ale combatanţilor inamici tradiţionali, pentru care dreptul internaţional a fost conceput şi este pregătit.
În loc de simpla cooperare în cazul unei posibile acceptări a foştilor prizonieri de la Guantánamo - o măsură care ar putea fi necesară, dar trebuie să ţină cont de o serie de limitări - Europa, Statele Unite şi comunitatea internaţională trebuie să coopereze pentru găsirea unei soluţii legale stabile şi de durată pentru provocarea cauzată de combatanţi terorişti internaţionali.
Fără acest lucru, Guantánamo va fi urmat de o altă soluţie ineficientă.
Cât despre acceptarea de foşti deţinuţi, nu doar că ar trebui să existe o coordonare la nivel european, dar ar fi recomandabil să nu fie primiţi cei cărora, în alte circumstanţe, nu li s-ar fi acordat viză, din motive de securitate.
Criteriile adoptate ar trebui să fie bunăvoinţa şi precauţia.
în scris. - (IT) Am votat împotriva propunerii de rezoluţie comună privind reîntoarcerea şi restabilirea deţinuţilor de la centrul Guantánamo.
Personal, sunt ferm convins că responsabilitatea întregului proces de închidere a centrului şi a viitorului deţinuţilor aparţine exclusiv şi în întregime Statelor Unite ale Americii.
Mai mult, nu sunt de acord cu afirmaţia făcută în rezoluţie, ce susţine că responsabilitatea privind respectul pentru dreptul internaţional şi drepturile fundamentale aparţine tuturor ţărilor democratice, şi în special Uniunii Europene.
Nu ne putem amesteca într-o problemă în care doar guvernul Statelor Unite are competenţa să facă asta.
Pe scurt, din motivele enumerate mai sus, mă opun unei posibile introduceri de prizonieri de la Guantánamo în Uniunea Europeană.
în scris. - Toate statele membre ale UE trebuie să îşi aducă propria contribuţie în a face posibilă închiderea facilităţii de la Guantánamo.
Nu are rost să cerem americanilor să închidă centrul, ceea ce face acum preşedintele american, dacă nu suntem dispuşi să ne asumăm o parte din responsabilitate.
în scris. - (PL) Am primit cu bucurie vestea că Barack Obama a decis închiderea facilităţii de la Guantánamo.
Pe parcursul campaniei electorale, domnul Obama subliniase că închiderea acestei închisori notorii va fi o prioritate.
Problema reîntoarcerii şi a restabilirii deţinuţilor de la Guantánamo ar putea fi un semn al unei importante schimbări în politica SUA, într-o direcţie bună, şi anume, către respectarea drepturilor fundamentale, precum şi către dreptul umanitar şi internaţional.
Acum, fiecare prizonier ar trebui să fie judecat în cadrul unui proces.
Dacă sunt găsiţi vinovaţi, ar trebui să îşi ispăşească pedeapsa într-o închisoare din Statele Unite.
Cei care nu au fost acuzaţi şi sunt de acord să fie repatriaţi ar trebui trimişi în ţările lor de origine cât mai curând posibil.
Prizonierii care nu pot fi trimişi în ţara de origine din cauza unui risc de tortură sau persecuţie, ar trebui să rămână în Statele Unite şi să primească protecţie umanitară şi compensaţii.
În prezent, sunt în jur de 242 prizonieri reţinuţi la Guantánamo.
Unii dintre ei se află acolo numai din cauză că nu există o ţară sigură în care să se poată întoarce.
Aceşti oameni nu au fost acuzaţi de nicio crimă.
Lupta împotriva terorismului este, şi rămâne, o prioritate în politica externă atât pentru Uniunea Europeană, cât şi pentru Statele Unite.
Totuşi, trebuie să accentuăm că întotdeauna trebuie să meargă mână în mână cu respectul pentru drepturile fundamentale şi principiile legale.
Corectările voturilor şi intenţiile de vot: a se vedea procesul-verbal
Aprobarea procesului-verbal al şedinţei anterioare
(Procesul-verbal al şedinţei precedente a fost aprobat)
- Doamnă preşedintă, la un punct de pe ordinea de zi, fac referire la articolul 142 alineatul (2) literele (a) şi (b) din Regulamentul de procedură cu privire la alocarea timpului de luare a cuvântului.
Ieri, când discutam subiectul închisorii Guantánamo, aici în plen, eu şi alţi câţiva vorbitori am fost întrerupţi brutal, în momentul în care am depăşit timpul de luare a cuvântului cu câteva secunde.
Acest tratament sever a fost impus de către domnul Pöttering şi domnul Siwiec, vicepreşedintele care l-a înlocuit mai târziu, după-amiază.
Pe de altă parte, domnului Schulz, liderul Grupului Socialist, i s-a permis de către domnul Pöttering să depăşească timpul de luare a cuvântului cu mai mult de un minut.
Cu toate acestea, nici nu aş îndrăzni să insinuez că acest lucru s-a întâmplat pentru că domnul Pöttering şi domnul Schulz sunt amici - alte Kameraden cum s-ar spune în limba germană - dar observ un model repetitiv în acest caz.
Colegii de la grupurile mari, care exprimă mesajul politic pe care preşedintele vrea să îl audă, sunt trataţi cu multă generozitate.
Colegii de la grupurile mai mici, care exprimă mesajul politic pe care preşedintele nu vrea să îl audă, sunt trataţi cu mare parcimonie.
Consider că este o încălcare a Regulamentului de procedură, unde se stipulează în mod clar modul în care trebuie să fie alocat timpul de luare a cuvântului.
Aş dori să îi reamintesc domnului Pöttering şi tuturor vicepreşedinţilor săi că -
(Preşedintele l-a informat pe vorbitor că şi-a depăşit timpul de luare a cuvântului)
Am fost trimis aici pentru a apăra principiul subsidiarităţii şi suveranitatea ţărilor membre, iar preşedintele şi vicepreşedinţii acestui Parlament nu au dreptul de a încerca în vreun fel să reducă la tăcere vocea a 15% din electoratul suedez.
Domnule Lundgren, vă întrerup discursul.
Aţi depăşit timpul de luare a cuvântului cu mai mult de jumătate.
Am luat la cunoştinţă ceea ce aţi spus.
Consider că este evident pentru toată lumea.
- Doamnă preşedintă, îmi permiteţi să vă reamintesc că acest lucru nu i s-ar fi întâmplat domnului Schulz.
Pe dumnealui nu l-aţi fi întrerupt.
Aceasta este marea diferenţă.
Dar mi-aţi dovedit punctul de vedere - vă mulţumesc foarte mult.
Domnule Lundgren, sunt sigură că vă înşelaţi.
Voi nota ceea ce aţi declarat şi va apărea în procesul-verbal.
De asemenea, ar fi indicat să se discute în Birou problema tratamentului diferenţiat, care este parţial dependent de perioada de timp disponibilă.
Kosovo (dezbatere)
- Următorul subiect este declaraţiile Consiliului şi ale Comisiei privind situaţia din Kosovo.
(DE) Doamnă preşedintă, discutăm astăzi despre Kosovo pe fondul unui raport foarte detaliat al domnului Lagendijk, raportorul, care este, desigur, legat de declaraţiile din partea Comisiei şi a Consiliului.
În acest caz, raportorul nu are alocat un timp oficial de luare a cuvântului, ceea ce cred că este o situaţie revoltătoare.
În cazul în care raportorul ar fi trebuit să prezinte doar un raport de iniţiativă luni seara, acesta ar fi beneficiat de patru minute.
Consider că acest lucru este nedrept.
Prin urmare, aş solicita Biroului să analizeze dacă unei persoane care a lucrat luni de zile în calitate de raportor al Comisiei pentru afaceri externe nu ar trebui să îi fie, de asemenea, alocat un timp oficial de luare a cuvântului.
În prezent, doamna Kallenbach i-a cedat acestuia perioada de timp alocată domniei sale, ca dovadă de solidaritate cu un coleg de la Grupul Verzilor/Alianţa Liberă Europeană.
Poate că ar fi posibil, doamnă preşedintă, în cazul în care acest lucru este de competenţa dumneavoastră, să îi acordaţi doamnei Kallenbach un minut conform procedurii "catch-the-eye”.
Cu toate acestea, v-aş ruga să reflectaţi cu atenţie asupra acestui lucru.
Trebuie să găsim un alt aranjament în acest tip de caz.
Cu siguranţă, este adevărat că ar trebui abordată problema fundamentală.
În ceea ce priveşte această situaţie specifică, recomand doamnei Kallenbach să solicite acest minut conform procedurii "catch-the-eye”, deoarece lucrurile ar fi mult mai simple.
comisar. -Doamnă preşedintă, la doar un an de la declaraţia de independenţă, situaţia din Kosovo şi din întreaga regiune a Balcanilor de Vest este, în general, stabilă şi sub control, în ciuda producerii unor incidente.
Prezenţa Uniunii Europene în Kosovo se materializează progresiv, fiind preluată de la ONU.
Reprezentantul special al UE are sediul la Priština, iar misiunea UE de sprijinire a supremaţiei legii (EULEX) se desfăşoară pe întreg teritoriul Kosovo şi va fi complet operaţională la sfârşitul lunii martie.
Un Kosovo stabil şi multietnic reprezintă o prioritate pentru Uniunea Europeană.
Cel mai bun mod pentru ca în Kosovo să se facă progrese spre integrarea europeană este să se creeze o societate democratică şi multietnică, cu respectarea deplină a statului de drept, care să coopereze paşnic cu vecinii săi şi să contribuie la stabilitatea regională şi europeană.
Acest aspect include măsuri pe scară largă pentru a proteja viitorul tuturor comunităţilor din Kosovo, creând astfel o bază pentru dezvoltarea economică şi politică durabilă.
Raportul intermediar prezentat de Comisie în noiembrie 2008 a fost considerat de către autorităţi drept o evaluare obiectivă şi corectă a ceea ce a fost realizat şi a provocărilor viitoare.
Autorităţile din Kosovo s-au angajat să lucreze şi să coopereze cu Comisia pentru îndeplinirea acestor provocări.
Alocăm fonduri semnificative regiunii Kosovo, prin intermediul Instrumentului de asistenţă pentru preaderare (IPA), ca parte din totalul garanţiei de 1,2 miliarde de euro agreată în cadrul conferinţei finanţatorilor din iulie 2008.
În 2008, Instrumentul de asistenţă pentru preaderare a sprijinit proiecte în valoare de 185 milioane de euro în Kosovo, o creştere de trei ori mai mare faţă de anul precedent.
Vom aloca o nouă tranşă de 106 milioane de euro în 2009.
Gestionarea acestei finanţări rămâne în responsabilitatea exclusivă a Biroului de legătură al Comisiei noastre de la Priština, care este acum pe deplin operaţional cu toate sistemele de control instaurate şi preia sarcinile de la Agenţia Europeană pentru Reconstrucţie.
Comisia salută proiectul de rezoluţie care a fost discutat astăzi aici, în Parlamentul European.
Sunt abordate multe probleme asupra cărora suntem de acord ca fiind de o importanţă vitală, cum ar fi conservarea patrimoniului cultural din Kosovo, îmbunătăţirea capacităţii administraţiei publice, o mai bună integrare între comunităţi, importanţa educaţiei multietnice şi situaţia critică a familiilor de rromi din taberele de refugiaţi contaminate cu plumb din partea de nord.
Comisia tratează aceste probleme cu deosebită consideraţie.
Probabil că aş putea să spun câteva cuvinte despre fiecare, pe rând.
Începând din anul 2004, Comisia a finanţat reconstrucţia siturilor de patrimoniu religios şi cultural - cu un program în valoare de 10 milioane de euro - cu implicarea strânsă a Consiliului Europei.
În anii 2008 şi 2009 se continuă finanţarea, cu 2,5 milioane de euro mai mult pentru proiectele viitoare.
Considerăm că acesta reprezintă un aspect foarte important al reconcilierii şi am sprijinit baza de date a patrimoniului cultural din Kosovo.
Cimitirele ar putea fi, de asemenea, incluse în această dezbatere, pentru a se asigura restaurarea şi conservarea lor corespunzătoare.
Aş dori să exprim recunoştinţa noastră faţă de Parlamentul European pentru suma suplimentară de 3 milioane de euro alocată bugetului pe 2008 al UE, pentru reconstrucţia patrimoniului cultural din zonele afectate de război din Balcanii de Vest.
Comisia a alocat jumătate din această sumă - 1,5 milioane de euro - pentru Kosovo, într-un proiect comun cu Ministerul Culturii, în oraşul multietnic Prizren.
Suntem recunoscători pentru suplimentarea sumei de la această linie bugetară, care este, de asemenea, alocată în bugetul din acest an.
Prin intermediul Instrumentului de preaderare din 2007, Comisia pune în aplicare proiecte pentru a facilita întoarcerea şi reintegrarea persoanelor strămutate intern şi a refugiaţilor în Kosovo, pentru o sumă totală de 3,3 milioane de euro.
S-au avut în vedere mai multe finanţări - 4 milioane de euro în cadrul Instrumentului de preaderare din 2008, precum şi 2 milioane de euro în cadrul Instrumentului de preaderare din 2009.
De asemenea, aceste fonduri vor contribui la îmbunătăţirea capacităţii locale de a reintegra repatriaţii în mediul local, social şi economic.
Subiectul egalităţii între femei şi bărbaţi deţine, de asemenea, o pondere mare pe ordinea noastră de zi.
Comisia a oferit asistenţă tehnică pentru Agenţia de egalitate între sexe din Kosovo.
De asemenea, a sprijinit activităţile mai multor ONG-uri locale care lucrează în domeniul egalităţii între sexe şi a drepturilor femeilor, prin intermediul Instrumentului european pentru democraţie şi drepturile omului.
În ceea ce priveşte capacitatea administraţiei publice, Comisia monitorizează aplicarea strategiei şi a planului de acţiune de reformă a administraţiei publice kosovare.
Am făcut presiuni pe lângă autorităţi cu privire la urgenţa adoptării Legii privind funcţia publică.
De asemenea, cooperăm cu Institutul de administraţie publică din Kosovo, datorită implicării noastre în înfiinţarea şcolii regionale de administraţie publică.
Se acordă o atenţie deosebită Ministerului administraţiei locale, cu un proiect de sprijin de aproximativ 1 milion de euro.
Comisia depune eforturi semnificative pentru a sprijini reformarea sistemului de învăţământ din Kosovo.
Asistenţa noastră financiară este cuprinzătoare.
Scopul său este acela de a îmbunătăţi atât condiţiile materiale, cât şi calitatea predării la ciclurile primare, secundare şi terţiare şi în sectorul şcolilor profesionale, precum şi acela de a consolida aspectele multiculturale ca o condiţie de bază pentru reconciliere.
În urma conferinţei finanţatorilor din luna iulie, Banca Mondială a instituit un fond fiduciar susţinut de mai mulţi finanţatori pentru sectorul social extins, inclusiv educaţia.
Comisia este printre principalii contribuitori la acest fond, alocând 5 milioane de euro.
În total, asistenţa UE pentru educaţie în Kosovo în perioada 2006-2010, se ridică la 30,5 milioane de euro.
Deschiderea unui colegiu universitar european multietnic va primi sprijinul nostru, o dată ce toate părţile locale interesate vor ajunge la o înţelegere pentru a transforma acest efort într-un proiect durabil.
Problema familiilor de rromi din taberele de refugiaţi contaminate cu plumb din partea de nord reprezintă un motiv de serioasă îngrijorare.
Comisia acordă în mod activ asistenţă în găsirea unei soluţii durabile şi rapide, acceptată de toate părţile implicate.
Am solicitat în mod repetat tuturor părţilor implicate să se abţină de la politizarea acestei probleme şi să acţioneze numai în interesul familiile de rromi.
În cele din urmă, Kosovo beneficiază, de asemenea, de programele noastre cu beneficiari multipli, acoperind Balcanii de Vest şi Turcia, care finanţează procesul de înregistrare civilă a populaţiei de rromi.
Sprijinul nostru pentru rromii din Kosovo include, de asemenea, educaţia.
Împreună cu Consiliul Europei, sprijinim educaţia de calitate pentru copiii rromi, inclusiv în limba lor maternă.
În opinia mea, toate acestea sunt în concordanţă cu propunerile dumneavoastră.
Le mulţumesc tuturor stimaţilor membri ai acestui Parlament pentru atenţie şi aştept cu nerăbdare întrebările dumneavoastră.
Doamnă preşedintă, aş dori să felicit raportorul şi raportorul fictiv, deoarece consider că împreună am elaborat o rezoluţie foarte bună.
Această rezoluţie face apel la Consiliu şi Comisie să asigure că se conlucrează în Kosovo, că EULEX acţionează împreună cu Înaltul Reprezentant al UE şi că sunt create sinergii în interesul vieţii economice şi sociale din Kosovo, care are nevoie de îmbunătăţire.
Misiunea EULEX trebuie să se asigure, de asemenea, că acele cauze din instanţe care se judecă de câţiva ani sunt abordate şi, în final, soluţionate.
Există încă multe atrocităţi care încă nu au fost dezvăluite şi aduse în faţa unei instanţe.
Combaterea corupţiei în Kosovo este, de asemenea, importantă, deoarece există încă mulţi infractori în libertate, care rămân nepedepsiţi.
În plus faţă de ceea ce s-a spus deja, Uniunea Europeană trebuie să ia în considerare nu numai luarea de măsuri pe scară largă, ci, de asemenea, să se concentreze mai mult pe viaţa de zi cu zi a oamenilor de acolo şi a oportunităţilor pentru proiectele locale care implică cetăţenii.
Acest lucru este foarte important.
În final, trebuie să facem apel la guvernul din Kosovo pentru a începe punerea în aplicare în mod practic a acestei constituţii, care include planul Martti Ahtisaari.
Locuitorii din Kosovo trebuie să devină conştienţi, în viaţa lor de zi cu zi, că toţi trăiesc împreună.
În plus, sârbii, albanezii şi toate celelalte minorităţi din Kosovo trebuie să fie considerate drept cetăţeni cu drepturi egale.
Guvernul din Kosovo trebuie, de asemenea, să depună eforturi pentru continuarea programului de descentralizare.
Mă declar totodată în favoarea instituirii unui colegiu european multietnic, care ar reprezenta o altă instituţie comună, alături de Universitatea din Priština şi de Universitatea din Mitrovica, care să se concentreze asupra unui viitor comun.
În plus, aş dori ca Serbia să conştientizeze în sfârşit faptul că sârbii din Kosovo nu vor să fie încurajaţi să nu ia parte la guvernare.
Acestora trebuie să li se permită să ia parte la guvernare, la lucrările parlamentare şi la viaţa civilă.
Aceasta este singura modalitate în care Kosovo se va dezvolta.
în numele Grupului PSE. - (FR) Doamnă preşedintă, mă adresez în numele Grupului Socialist din Parlamentul European.
Putem confirma că situaţia din Kosovo se îmbunătăţeşte.
Suntem recunoscători Preşedinţiei cehe şi Comisiei pentru buna lor cooperare.
Sunt total de acord cu doamna Pack cu afirmaţia prin care misiunea EULEX reprezintă o provocare majoră pentru politica europeană de securitate şi apărare, una dintre cele mai mari provocări din întreaga istorie a Uniunii Europene ca o comunitate bazată pe domnia legii.
Este un lucru bun că există deja o bază legală, ca urmare a declaraţiei preşedintelui Consiliului de Securitate, care a fost salutată de către guvernul sârb.
A existat un acord tacit din partea Chinei şi Rusiei, care anterior au respins orice soluţionare a conflictului.
Este esenţial ca EULEX să coopereze bine cu partidele implicate din Kosovo.
Nu trebuie să repetăm greşeala comisă de MINUK, care a risipit mulţi bani şi i-a îndepărtat pe locuitorii din Kosovo.
Doamna Pack a abordat, de asemenea, acest subiect.
Este foarte important să se clarifice împărţirea competenţelor, pe de o parte, între guvernul şi parlamentul din Kosovo şi EULEX, pe de altă parte.
Nu putem să ne asumăm responsabilitatea pentru dezvoltarea regiunii Kosovo.
Prezenţa EULEX în partea de nord a regiunii Kosovo este foarte importantă pentru a evita divizarea teritorială.
În cele din urmă, aplicarea în totalitate a prevederilor constituţiei, în conformitate cu planul Ahtisaari, reprezintă un aspect esenţial pentru minorităţi.
Doamnă preşedintă, în primul rând aş dori să îmi exprim mulţumirea profundă faţă de această propunere de rezoluţie şi să îi mulţumesc domnului Lagendijk pentru eforturile depuse.
Rezultatul este un text bine echilibrat şi la obiect care, în acelaşi timp, reuşeşte să abordeze toate problemele importante.
Prin intermediul acestei rezoluţii, noi, cei din Parlamentul European, transmitem în primul rând un semnal locuitorilor din Kosovo şi celor din altor ţări din Balcanii de Vest, şi anume: "nu aţi fost uitaţi, sunteţi o parte din Europa”.
Acestea nu sunt doar cuvinte goale, fără niciun sens real.
Misiunea EULEX, cea mai extinsă misiune sub egida politicii europene de securitate şi apărare de până în prezent, este deja în curs de desfăşurare.
Este îmbucurător faptul că misiunea este sprijinită de ONU şi că acoperă întreaga ţară.
Prin intermediul rezoluţiei noastre, noi, cei din Parlamentul European, sprijinim regiunea Kosovo în această misiune.
Evidenţiem, de asemenea, domeniile în care statele membre ale UE pot să sprijine această regiune.
Acest lucru se leagă de ajutorul special oferit pentru instituirea administraţiei publice, consolidarea societăţii civile şi pentru proiectele educaţionale.
Atunci când evidenţiem domeniile în care liderii kosovari trebuie să mai facă demersuri de îmbunătăţire, spre exemplu în privinţa protecţiei minorităţilor, facem acest lucru pentru că vorbim serios atunci când afirmăm că vom fi alături de Kosovo în eforturile sale de a institui o societate democratică.
O societate democratică cu respectarea minorităţilor şi coexistenţă paşnică cu ţările vecine.
Acest aspect nu este legat numai de viitorul Kosovo, ci şi de viitorul întregii regiuni a Balcanilor şi al Europei ca un întreg.
Traseul de urmat este unul lung şi dificil.
Există o singură cale şi aceasta este prin intermediul UE şi al integrării totale şi complete a regiunii Kosovo, precum şi a restului teritoriilor din Balcanii de Vest în cadrul cooperării europene.
Doamnă preşedintă, păcatul originar care a fost comis atunci când această nouă ţară, Kosovo, a luat naştere, implică sentimentul, preponderent în rândul minorităţii sârbe din Kosovo şi Metochia, precum şi în Serbia însăşi, că noul stat şi întreaga majoritate musulmană sunt împotriva sârbilor.
Acest lucru trebuie să fi avut un impact asupra relaţiilor dintre Belgrad şi Priština şi cu siguranţă şi asupra relaţiilor dintre locuitorii din Kosovo şi sârbii din enclavele etnice sârbe.
În cazul în care nu sunt respectate drepturile culturale, educaţionale şi religioase ale minorităţii sârbe, nu doar relaţiile bilaterale dintre Kosovo şi Serbia şi cele din alte părţi ale Balcanilor vor deveni mai dificile, dar şi calea Prištinei către statutul de membru al Uniunii Europene va fi mai lungă.
Sunt de acord cu afirmaţiile onorabilului domn Lebech care a luat cuvântul înaintea mea.
Guvernul kosovar trebuie să înţeleagă că respectarea drepturilor minorităţilor reprezintă un standard european.
Trebuie să aderăm în mod strict la aceste principii şi, în acest scop, să fim vigilenţi faţă de partenerii noştri din Kosovo.
în numele grupului Verts/ALE. - (NL) A trecut aproape un an până când EULEX a putut să îşi pună în aplicare mandatul original.
Ar fi de bun augur să ne reamintim în prezent ce implica acest mandat.
EULEX, cea mai mare misiune europeană de până în prezent - după cum a fost numită anterior de cineva - a avut drept scop dezvoltarea şi implicarea activă pe tot teritoriul Kosovo, atât la nord, cât şi la sud de râul Ibar.
EULEX trebuia, de asemenea, să se ocupe de trei domenii: vamal, poliţienesc şi jurisdicţional, iar în mod esenţial, nu trebuia să existe nicio - şi insist, nicio - relaţie de ambiguitate între EULEX, pe de o parte, şi UNMIK, din cadrul ONU, pe de altă parte.
Să nu mai vorbim de faptul că activităţile EULEX ar avea ca rezultat divizarea acestei ţări în nord şi sud.
În niciun caz nu s-a dorit acest lucru.
Pentru o foarte lungă perioadă de timp, părea că ar fi fost imposibil să se pună în aplicare mandatul iniţial din cauza blocajului notoriu din Consiliul de Securitate.
De fapt, abia din luna noiembrie a anului trecut, pare că lucrurile merg, până la urmă, pe un făgaş aşteptat.
Este o situaţie bună - pe parcursul a două sau trei luni, activităţile se desfăşoară în mod normal - pentru a realiza un bilanţ şi a vedea dacă lucrurile funcţionează sau, permiteţi-mi să mă exprim în termeni mai prevăzători, pentru a vedea dacă lucrurile par a funcţiona.
Poliţia kosovară este încântată de cooperarea excelentă pe care o are cu EULEX.
Birourile vamale sunt, în sfârşit, înfiinţate şi funcţionează din nou, mai ales în partea de nord din Kosovo, după ce fuseseră incendiate anul trecut de sârbii kosovari.
În cele din urmă, s-a dat startul extrem de numeroaselor procese rămase pe rol în domeniile corupţiei şi violenţei interetnice, ceea ce demonstrează încă o dată faptul că activităţile EULEX sunt în interesul tuturor comunităţilor, nu doar al albanezilor sau al sârbilor.
Ceea ce sper, într-adevăr, este că progresul înregistrat de EULEX în ultimele două luni va fi susţinut într-un mod pozitiv.
Mai sper, de asemenea, sincer că Belgradul îşi va da seama că abordarea actuală de cooperare constructivă cu Uniunea Europeană este de departe mai eficientă decât încercarea de a rescrie mereu istoria.
Mai presus de orice, îmi doresc ca autorităţile kosovare să reuşească să gestioneze aceste numeroase probleme cu care încă se mai confruntă.
Pe termen lung, vor fi eradicate corupţia, precum şi crima organizată, care sunt în continuare deosebit de răspândite în Kosovo.
În cele din urmă, Kosovo va deţine o rezervă durabilă de energie, bazată pe legislaţia UE, iar economia kosovară va înflori, în cele din urmă.
Kosovo este un stat independent şi, indiferent dacă acest Parlament agreează sau nu acest lucru, nu există cale de întoarcere.
Noi, Uniunea Europeană, avem de câştigat din dezvoltarea regiunii Kosovo într-un stat viabil.
Acesta este motivul pentru care suntem acolo şi pentru care este necesar să rămânem acolo.
Doamnă preşedintă, grupul pe care îl reprezint, Grupul Confederal al Stângii Unite Europene / Stânga Verde Nordică, respinge rezoluţia care a fost depusă privind Kosovo.
Majoritatea statelor membre, însă nu toate, au recunoscut statutul Kosovo, încălcând dreptul internaţional.
Grupul pe care îl reprezint insistă că toate directivele care se referă la Kosovo trebuie să fie aliniate dreptului internaţional şi trebuie să fie în acord cu toate părţile implicate, inclusiv cu Serbia.
Recunoaşterea provinciei Kosovo a creat un precedent dezastruos, care este urmat acum de alte regiuni precum Oseţia de Sud şi Abhazia.
UE a lansat misiunea EULEX în Kosovo.
Grupul GUE/NGL respinge această misiune, deoarece se bazează pe recunoaşterea ţinutului Kosovo, încălcând dreptul internaţional şi creând de aceea ceva asemănător unui protectorat UE.
EULEX are, şi voi cita,"anumite responsabilităţi executive”.Aceasta înseamnă că oficialii EULEX pot anula rezoluţii simple luate de autorităţile kosovare.
Misiunea EULEX include de asemenea 500 de poliţişti responsabili de combaterea insurecţiilor.
La 26 ianuarie, EULEX şi KFOR au organizat un exerciţiu comun pentru combaterea insurecţiilor.
Acest fapt indică din păcate strânsa cooperare care există între UE şi NATO în Kosovo.
În acelaşi timp, Uniunea Europeană şi alte organizaţii promovează reconstrucţia economică neo-liberală în Kosovo, însă aceasta nu reprezintă ceea ce doresc localnicii.
Din acest motiv, solicităm soluţii care sunt în conformitate cu dreptul internaţional şi un vot clar împotriva misiunii UE, EULEX.
Dacă vrem într-adevăr să-i susţinem pe localnici, misiunea EULEX nu ne va permite să facem acest lucru.
(DE) Doamnă preşedintă, colegul meu Joost Lagendijk se află în aceeaşi situaţie precum Kosovo.
Dumnealui există, însă nu este recunoscut de toată lumea drept raportor, cu toate că de fapt, este un raportor.
În acest context, aş dori să-i mulţumesc mult, împreună cu domnul Tabajdi, pentru raport.
Bineînţeles că nu am făcut atât de multe progrese cu recunoaşterea provinciei Kosovo precum ar fi dorit mulţi oameni, inclusiv cei din Kosovo.
Trebuie să recunoaştem că acest lucru a reprezentat o situaţie dureroasă pentru Serbia.
Nu ar trebui să punem paie pe foc, ci să facem în schimb orice efort necesar pentru a garanta un proces paşnic.
Sunt foarte încântat de faptul că liderii Serbiei, în ciuda număratelor lor cuvinte dure de la început, au încercat să legalizeze şi să neutralizeze situaţia pentru a da misiunii EULEX o şansă.
I-aş întreba pe toţi cei care se opun misiunii EULEX în ce situaţie s-ar afla sârbii şi celelalte minorităţi din ţinut dacă misiunea EULEX nu ar exista?
Punctul de vedere al minorităţii sârbe sau al Serbiei de a condamna misiunea EULEX este un nonsens.
Consider că condamnarea misiunii EULEX din partea cuiva de aici din Parlament care sprijină Serbia, este un lucru pur şi simplu grotesc.
Totuşi este adevărat că există câteva întrebări care rămân fără răspuns.
Liderii politici din Kosovo trebuie să facă un efort pentru a rezolva problemele.
Una dintre sarcinile şi cererile noastre reprezintă transpunerea tuturor aspectelor planului Ahtisaari, pe care le vom vota mâine ca parte din această rezoluţie.
În cele din urmă, trebuie să promovăm integrarea întregii regiuni.
Bineînţeles, toate ţările vor trebui să-şi facă temele.
Cu toate acestea, cu cât progresul făcut de Serbia şi Macedonia este mai mare în procesul de integrare, cu atât mai repede vom putea să rezolvăm problema Kosovo şi celelalte probleme deschise legate de aceasta.
Doar integrarea tuturor ţărilor din regiune va crea condiţiile necesare ţinutului Kosovo pentru o dezvoltare paşnică.
(PL) Doamnă preşedintă, o decizie unilaterală luată de comunitatea albaneză a avut drept rezultat separarea provinciei sârbe Kosovo de Serbia.
Personal, consider această mişcare ca pe o încălcare fără precedent a dreptului internaţional.
Mai mult, această decizie a avut repercusiuni suplimentare, după cum au arătat evenimentele din anul trecut din Caucaz.
Aş dori să vă reamintesc că Naţiunile Unite nu au recunoscut decizia luată de albanezii kosovari.
Rezoluţia Consiliului de Securitate ONU 1244 rămâne valabilă.
De aceea, doresc să vă atenţionez împotriva luării vreunei decizii înainte ca Tribunalul Penal Internaţional de la Haga să hotărască asupra acestei probleme.
Abia atunci vom cunoaşte statutul legal real al provinciei care, conform dreptului internaţional, este încă parte integrantă a Republicii Serbia.
Aş dori să vă atrag atenţia asupra dramaticei situaţii cu care încă se înfruntă comunitatea sârbă în autoproclamata Republică Kosovo.
Haideţi să admitem deschis că decizia luată de anumite state membre ale Uniunii Europene de a recunoaşte acea ţară a fost o greşeală fatală.
Este destul de simplu: Kosovo aparţine Serbiei.
- (NL) De când Kosovo şi-a anunţat aproape acum un an independenţa, Uniunea Europeană a fost divizată fără speranţă pe această temă.
Grecia este indecisă, în timp ce Spania, România, Slovacia şi Cipru resping această independenţă din motive interne.
Proiectul comun EULEX cu care Uniunea Europeană speră să câştige influenţă în Kosovo pare să fie mai degrabă un instrument care să ascundă această divizare internă, decât orice altceva.
Poate că EULEX este benefică Uniunii Europene, se poate spune însă acest lucru şi despre Kosovo?
Populaţia din Kosovo râvneşte să adere curând la Uniunea Europeană şi să devină stat membru cu drepturi egale.
După aproape un secol de subjugare de către Serbia, cu siguranţă că nu îşi doreşte alte noi intervenţii din exterior.
Un proiect precum EULEX poate că ar fi fost util pentru o scurtă perioadă de timp, în primele luni din 2008, pentru a evita haosul de orice fel.
Această fază însă a fost depăşită.
Implicarea târzie a EULEX creează foarte mult impresia că Uniunea Europeană ar dori foarte mult să transforme Kosovo într-un protectorat, cu prezenţă militară şi influenţă administrativă, cum a fost înainte cazul în Bosnia-Herţegovina, unde această politică a avut prea puţin succes.
Pentru a asigura provinciei Kosovo un viitor paşnic şi armonios, este necesar să fie implicate nu doar prezentul guvern şi partidele de la guvernare.
Forţe importante reprezintă mişcarea pentru autodeterminarea Vetëvendosje din sud, care consideră că iniţiativa UE este un colonialism fără sens şi reprezentanţi ai sârbilor din municipiile de la nord de râul Ibar, care fac tot ce le stă în putinţă pentru a menţine legătura cu Serbia.
Fără aceste critici la adresa EULEX, nu vom avea o soluţie pe termen lung.
Viitorul ţinutului Kosovo este mai bine deservit prin compromisuri interne larg acceptate, decât prin expunerea demonstrativă a puterii Uniunii Europene.
- (FR) Domnule preşedinte, doamnelor şi domnilor, acum zece ani, NATO a bombardat Belgradul, indiscutabil pentru a-şi sărbători a cincizecea aniversare şi pentru a-şi redefini sfera de competenţă, care este restricţionată de Convenţia de la Washington.
Aceste bombardamente au fost executate prin încălcarea dreptului internaţional, adică, fără niciun acord prealabil din partea ONU.
Acum un an, a fost declarată unilateral independenţa provinciei Kosovo de către Priştina într-un dispreţ strigător la cer faţă de suveranitatea Republicii Federale Iugoslavia, ale cărei suveranitate şi integritate teritorială au fost totuşi reiterate de către Rezoluţia Consiliului de Securitate 1244.
Astăzi, misiunea europeană EULEX, în asociere cu experţii americani, speră ca Kosovo să devină un stat bazat pe domnia legii.
Dacă situaţia nu ar fi atât de cumplită, atunci ar fi chiar amuzant să ne întrebăm cum poate fi obţinut un astfel de fruct din astfel de origini.
Între timp, solicităm din partea acestei misiuni să asigure că minoritatea naţională sârbă este respectată şi apreciată pe pământul strămoşilor săi.
Considerăm că acesta este un bun început pentru reinstaurarea statului de drept.
- (CS) Aş dori să menţionez pe scurt rolul Serbiei în mod particular.
În ciuda unei situaţii interne dificile, guvernul sârb a adoptat o abordare foarte constructivă şi responsabilă faţă de desfăşurarea misiunii EULEX în Kosovo.
Într-un acord cu ONU, a facilitat de asemenea numirea unui oficial senior de poliţie de naţionalitate sârbă în cadrul forţelor de ordine din Kosovo.
Cred cu tărie că aceasta este calea pentru atingerea treptată a integrării sârbilor din Kosovo şi a altor minorităţi în viaţa politică, economică şi socială a Kosovo.
În acest context, aş dori de asemenea să-l invit pe Înaltul Reprezentant al Uniunii Europene să dea asigurări că autorităţile kosovare acordă suficientă atenţie dezvoltării multilaterale în regiunea Mitrovica.
În plus, sunt de aceeaşi părere cu Anna Ibrisagic, că acum este necesar să se acorde mult mai multă atenţie decât înainte situaţiei economice şi de securitate, precum şi dezvoltării economice din Kosovo.
- Doamnă preşedinte, aş dori să-i mulţumesc domnului Lagendijk, ale cărui abilităţi politice deosebite au produs o minunată rezoluţie pe baza căreia să lucrăm.
Îi mulţumesc în mod deosebit pentru acceptarea paragrafului 26, asupra căruia doresc să atrag atenţia ministrului şi Comisiei.
În acest caz, remarcăm neobişnuita sănătate şubredă a 1500 de rromi, care locuiesc în preajma unui mine de plumb şi care se află acolo de nouă ani printr-o decizie greşită a ONU.
Accept întru totul că, după cum a spus ministrul Vondra, acest fapt poate nu este de competenţa Uniunii Europene.
Cu toate acestea, mulţumesc echipei Comisiei pentru alegerea acestui subiect imediat ce am pus problema şi pentru vizitarea şi perceperea daunelor provocate de nivelele de plumb.
Aceşti oameni au cantităţi monstruoase de plumb în sânge, daună ireversibilă, au nevoie să fie relocaţi imediat şi urgent şi au nevoie de tratament medical.
Domnule ministru Vondra, aţi promis să ţineţi la curent acest Parlament.
Pot să vă rog, în calitate de Preşedinte în exerciţiu, să acordaţi acestei probleme profunda dumneavoastră atenţie şi să îmi spuneţi cu ce vă ocupaţi.
- Doamnă preşedintă, salut dezbaterea de astăzi şi rezoluţia ca pe următorul pas către normalizarea relaţiilor între Uniunea Europeană şi Kosovo, la un an după declararea independenţei.
Este important de subliniat că cei precum domnul Van Orden şi domnul Tannock din partea conservatorilor britanici, care se opun mişcării, s-au dovedit că nu au avut dreptate, acum cu 54 de ţări - inclusiv 22 din propriile noastre state membre europene - oferind recunoaştere legală, iar misiunea noastră UE de stat de drept a fost desfăşurată cu acordul Serbiei.
Într-adevăr, tot timpul am dezbătut faptul că rezolvarea problemei Kosovo este de folos aspiraţiilor UE ale Serbiei, iar astăzi repetăm faptul că le dorim să reuşească.
Ieri, misiunea de justiţie UE a deschis primul proces împotriva crimelor de război în Kosovo.
Astăzi, Alteţa Sa Regală, Prinţesa Anna a Marii Britanii este în vizită la o şcoală pentru copii cu dizabilităţi din Gjilan, Kosovo.
Desigur, ambele evenimente demonstrează angajamentul Europei de a nu uita niciodată nedreptăţile trecute şi de a face eforturi în prezent pentru un viitor mai bun pentru toţi.
Doamnă preşedintă, de câte recunoaşteri are nevoie un stat pentru a fi independent?
Nu aceasta este întrebarea, deoarece calitatea recunoaşterilor contează mai mult decât cantitatea.
O declaraţie de autodeterminare nu duce la independenţă, dacă statul în cauză nu este recunoscut de către cei faţă de care doreşte autodeterminarea.
Independenţa unui stat nu este reală atâta timp cât Consiliul de Securitate al Naţiunilor Unite nu acceptă acest fapt.
În plus, un stat nu este independent dacă nu este capabil să ofere tuturor comunităţilor care trăiesc pe teritoriul său, o perspectivă corectă de integrare organică într-o societate civică şi multiculturală şi dacă nu se poate susţine şi guverna singur.
Din aceste motive, planul Athisaari a eşuat.
De asemenea, nu este o soluţie să ne interesăm de status quo ante - ar trebuie să trecem mai departe.
În acest sens, Uniunea Europeană şi membrii permanenţi ai Consiliului de Securitate al Naţiunilor Unite trebuie să convoace o conferinţă internaţională care să găsească o soluţie durabilă pentru siguranţa democratică, echilibrul geostrategic şi stabilitatea economico-socială în Balcanii de Vest.
În acest cadru, Kosovo ar trebui să fie pus înapoi pe calea legalităţii internaţionale, iar regiunea ar trebui să primească o hartă exactă de parcurs pentru integrarea sa în UE.
Din păcate, raportul Lagendijk nu explorează astfel de căi, abandonând astfel orice apropiere realistă de un viitor mai bun.
De aceea, social democraţii români vor fi obligaţi să voteze împotriva acestui raport.
În conformitate cu prevederile dreptului internaţional şi având în vedere rezoluţia Consiliului de Securitate al ONU 1244 din 1999, Kosovo nu poate fi considerat un stat.
Sunt cinci state membre ale Uniunii care nu au recunoscut independenţa unilateral declarată a Kosovo.
Dar Kosovo este o realitate şi trebuie să o tratăm ca atare.
Stabilitatea în Balcanii de Vest, regiunea cu cele mai multe şanse de a se alătura Uniunii în viitorul apropiat este vitală.
De aceea, Uniunea trebuie să joace rolul principal în gestionarea situaţiei delicate din zonă.
Misiunea EULEX care şi-a atins deja capacitatea iniţială de operabilitate este un prim pas important în această direcţie, deoarece este nevoie de asistenţă şi coordonare pentru a asigura, în primul rând, un climat de cooperare interetnic care să permită reîntoarcerea la un nivel de viaţă normal.
Trebuie asigurată protecţia tuturor minorităţilor din Kosovo, inclusiv a minorităţii sârbe, trebuie întărite instituţiile pentru a evita haosul şi a asigura o dezvoltare stabilă, trebuie restituite proprietăţile şi asigura dreptul la întoarcere al refugiaţilor.
Instrumentele financiare de care Uniunea dispune, în special instrumentul de preaderare, trebuie folosite pentru a facilita dezvoltarea socio-economică, creşterea transparenţei şi reconcilierea între comunităţile etnice.
Kosovo nu trebuie, în niciun caz, să fie izolat de procesele europene.
Trebuie să se bucure de perspectiva europeană în context regional.
Trebuie să aplicăm aceleaşi standarde în toată regiunea.
Ceea ce se cere altor ţări din zonă trebuie să se aplice şi pentru Serbia şi Kosovo.
Este nevoie ca Uniunea Europeană să insiste pentru reluarea dialogului dintre Pristina şi Belgrad.
Consider că actuala formă a rezoluţiei nu reflectă tot spectrul de poziţii din toate cele 27 de state membre ale Uniunii Europene faţă de Kosovo.
De aceea, delegaţia României din Grupul PPE-DE, cu excepţia reprezentanţilor de naţionalitate maghiară, va vota împotriva acestei rezoluţii.
- (HU) Serbia a trebuit să fie bombardată pentru a transmite mesajul: drepturile minorităţilor trebuie respectate.
A fost o lecţie dură.
În loc să acorde autonomie ţinutului Kosovo, a trebuit să accepte independenţa Kosovo.
Kosovo reprezintă de asemenea un avertisment pentru statele membre UE.
Fiecare stat membru trebuie să asigure că minorităţile etnice tradiţionale din cadrul teritoriului său trăiesc în siguranţă şi se simt ca acasă.
Minorităţile mulţumite sunt fundaţia cea mai solidă pentru securitatea, suveranitatea şi dezvoltarea economică a unei ţări.
La 17 februarie 2008, am participat personal la festivităţile oficiale de la Priştina care marcau declararea independenţei Kosovo.
Sper să fi fost capabil să mă asigur de asemenea că autonomia culturală şi teritorială a minorităţii sârbe este recunoscută în cadrul teritoriului kosovar.
Albanezilor kosovari li s-a dat ocazia favorabilă unei soluţii în stil european.
Serbia mai are încă o şansă: Vojvodina.
Statele membre UE pot face de asemenea eforturi în vederea garantării autonomiei culturale sau teritoriale minorităţilor etnice trăind în cadrul teritoriilor lor.
Ar fi jenant dacă anumite state membre UE ar rămâne din acest punct de vedere în urmă cu Kosovo şi Serbia.
Ca parlamentar, membru al Delegaţiei pentru Europa de sud-est, mă aşteptam să aud, în numele valorilor noastre comune, pe care cu mândrie le numim "valori europene”, că, Parlamentul European şi Comisia Europeană cer cu toată forţa şi autoritatea, partidelor politice din Kosovo să se deschidă pentru reprezentarea multietnică şi că orice progres viitor în relaţiile Kosovo cu Uniunea Europeană depinde de o asemenea evoluţie.
Mă aşteptam ca acest raport să ne spună că modelul pe care UE, cu banii contribuabililor europeni, de altfel, urmăreşte să-l construiască în Kosovo, este unul cu adevărat, multietnic, multicultural, multiconfesional şi nu unul segregat.
În discuţiile noastre cu parlamentarii din Kosovo ni s-a spus că, deocamdată, acest model nu poate fi aplicat.
Vă întreb şi închei, dacă acest model nu poate fi aplicat în Kosovo, dacă valorile noastre europene nu au loc în Kosovo, care este atunci modelul pe care Comisia Europeană îl aplică?
- (DE) Doamnă preşedintă, aş dori să-i mulţumesc domnului Lagendijk, precum şi Comisiei pentru afaceri externe, pentru că au asigurat prin această rezoluţie şi această dezbatere ca subiectul Kosovo să rămână pe ordinea de zi.
Părerea mea este că poporul kosovar a meritat într-adevăr acest lucru, în urma eşecului Uniunii Europene din anii 1990.
Avem de plătit o datorie acolo şi anume să le acordăm un ajutor cât mai susţinut cetăţenilor din Kosovo şi întregii regiuni în drumul lor către Uniunea Europeană.
În acest sens, prioritatea numărul unu o reprezintă condiţiile preliminare în vederea îmbunătăţirii dezvoltării economice, deoarece fără acestea, neliniştea socială nu poate fi exclusă.
Aş dori să solicit Comisiei să se folosească de influenţa sa pentru a garanta că acordul CEFTA este transpus într-adevăr de către toate statele semnatare.
Aş dori de asemenea să rog Consiliul să asigure că statele membre tratează problema repatrierii forţate a celor ce solicită azil într-un mod delicat.
EULEX este cea mai mare operaţiune civilă lansată prin politica europeană de securitate şi apărare.
Aş vrea să subliniez faptul că dintre cei 1900 de angajaţi internaţionali, 200 sunt jandarmi şi poliţişti români.
România participă astfel la EULEX pentru că este de datoria Bucureştiului să sprijine partenerii din Uniunea Europeană, chiar dacă uneori nu e de acord cu deciziile unei majorităţi a acestora.
România nu a recunoscut independenţa statului Kosovo din motive care ţin, printre altele, de evitarea legitimizării oricăror mişcări separatiste.
O soluţie negociată între Belgrad şi Pristina, eventual confederativă, ar fi fost preferabilă situaţiei actuale.
Cu toate acestea, în condiţiile date important este ca Uniunea Europeană să-şi ducă la capăt cu succes misiunea.
Trebuie, însă, evitată situaţia în care implicarea Uniunii se prelungeşte la nesfârşit.
Kosovo nu trebuie să devină un protectorat al Uniunii Europene, ci trebuie ajutat să se autosusţină.
Acest lucru este important atât pentru Kosovo, cât şi pentru Uniunea Europeană, mai ales în contextul crizei economice actuale şi a resurselor limitate de care dispunem.
Sunt de acord cu multe din ideile exprimate aici, dar problema este mult mai complexă.
România are dreptate când apreciază că temeiul juridic al declarării unilaterale a independenţei Kosovo este foarte îndoielnic întrucât, în dreptul internaţional, minorităţile nu au drepturi colective, nu au dreptul la autodeterminare şi la secesiune.
Drepturi au persoanele, subliniez acest lucru, aparţinând minorităţilor naţionale.
Secesiunea Kosovo şi recunoaşterea statalităţii sale de către alte ţări a creat un precedent periculos care a fost urmat, după doar câteva luni, de recunoaşterea unilaterală de către Rusia a independenţei regiunilor separatiste Oseţia de Sud şi Abhazia.
În aceste două cazuri, premierul Putin a invocat clar modelul Kosovo.
Mişcările separatiste din regiuni precum Kashmir, Nagorno-Karabah, Transnistria, Crimeea, nordul Ciprului etc., au afirmat, imediat, că aceste regiuni sunt la fel de îndreptăţite la independenţă ca şi Kosovo.
Consider că, pe viitor, Uniunea Europeană şi statele sale membre trebuie să susţină cu consecvenţă principiul integrităţii teritoriale a tuturor statelor şi să descurajeze activ tendinţele separatiste.
Uniunea Europeană trebuie să facă eforturi deosebite pentru stabilizarea întregii regiuni a Balcanilor de Vest şi pentru concretizarea perspectivelor europene.
- (SK) Kosovo există ca fapt acceptat de unii, dar de alţii nu.
Chiar dacă majoritatea statelor membre este în favoarea independenţei sale sau i-a recunoscut independenţa, există cinci state membre care nu au procedat astfel - fără a mai menţiona Consiliul de Securitate al ONU.
Dacă ne dorim ca rezoluţia să influenţeze politica externă a Uniunii Europene, aceasta trebuie să aibă un efect unificator.
Dacă arătăm că politica noastră externă comună a fost impusă cu majoritate de voturi, fie în Consiliu, fie în Parlamentul European, aceasta va fi contraproductivă pentru unitatea Uniunii.
Să căutăm o soluţie unitară şi nu să impunem decizii care în cel mai bun caz sunt ambigue sau chiar confuze şi neglijente în formulare.
Domnule Preşedinte, graba internaţională de a recunoaşte Kosovo a fost, după părerea mea, greu de înţeles.
Au existat numeroase dispute mai vechi de rezolvat care au meritat mai mult eforturile UE: Caşmir, de exemplu, sau Taiwan ori chiar Somaliland în Cornul Africii.
Declaraţia de independenţă a Kosovo a creat, de asemenea, o "schismă” în rândul statelor membre.
În niciun caz, Kosovo nu poate face parte din Uniunea Europeană sau din Organizaţia Naţiunilor Unite atâta timp cât unele state membre nu îi recunosc suveranitatea.
De asemenea, precedentul cazului Kosovo a provocat indignarea Rusiei şi recunoaşterea ca state în vara anului trecut a regiunilor Abhazia şi Osetia de Sud din Georgia.
Oamenii din diverse părţi din fosta Iugoslavie au desigur dreptul să trăiască în pace şi prosperitate.
Noi, cei din Uniunea Europeană, avem o datorie morală de a le acorda ajutor, însă această asistenţă nu ar trebui să fie pe o perioadă nedeterminată.
Trebuie să vedem reforme efective în Kosovo, eforturi reale de a combate crima organizată şi traficul de persoane, precum şi o protecţie adecvată şi şanse egale pentru minorităţi, cum ar fi minoritatea sârbă.
Comisia şi Consiliul trebuie să rămână într-o stare de vigilenţă şi să insiste asupra înregistrării unui progres tangibil.
(DE) Domnule Preşedinte, doamnelor şi domnilor, Comisia pentru control bugetar îşi permite să adreseze câteva cuvinte în legătură cu politica externă la nivel înalt.
Am stabilit că în Kosovo - al treilea stat care primeşte cel mai mult ajutor din partea Uniunii Europene - există cazuri de corupţie extrem de îngrijorătoare, cu consecinţe grave asupra certitudinii bugetului nostru şi asupra intereselor financiare ale Comunităţii.
Există un raport final din partea grupului de acţiune al Organizaţiei Naţiunilor Unite, a biroului anti-fraudă al Comisiei şi Guarda di Finanza.
Acest raport final nu a fost încă pus în aplicare.
Acesta datează de la sfârşitul lunii iunie 2008 şi prezintă cazuri grave de corupţie în care sunt implicate fonduri europene.
Aşteptăm o explicaţie.
Acest raport final este cu adevărat un raport final.
Nu există nicio structură de monitorizare.
În prezent, nu ne reprezintă nimeni interesele în această chestiune.
Şi din acest punct de vedere, aş dori să invit Comisia să numească pe cineva, în cele din urmă.
EULEX în sine nu poate desfăşura această activitate.
De asemenea, mă opun situaţiei în care continuăm să găsim scuze pentru starea incertă a acestui stat.
preşedinte în exerciţiu al Consiliului. -Domnule Preşedinte, în primul rând aş dori să vă mulţumesc pentru iniţierea acestei dezbateri.
Cred că a fost mişcarea potrivită, pentru a folosi prilejul primei aniversări a Declaraţiei de independenţă a Kosovo, care va avea loc în curând.
Cred că este o mişcare oportună, în special în contextul crizei economice actuale, deoarece poate exista pericolul unei dispariţii de pe ecranul radarului nostru, în timp ce noi purtăm în continuare responsabilitatea finalizării acestei misiuni: nu doar în Kosovo, ci şi în spaţiul mai larg al Balcanilor de Vest.
Presupun că ce aţi spus aici mulţi dintre dumneavoastră - ca Hannes Swoboda şi alţii - merită o atenţie deosebită.
Cred că poziţia Consiliului este exact aceeaşi.
Ne aşteaptă multe provocări.
Aş dori să subliniez cei mai importanţi trei piloni ai politicii noastre faţă de Kosovo.
Primul este caracterul indivizibil şi stabilitatea Kosovo.
Al doilea este descentralizarea şi egalitatea de şanse pentru toate minorităţile de acolo.
Al treilea pilon - şi probabil cel mai important şi cel mai provocator - este implicarea Kosovo în perspectiva regională şi europeană: cooperarea regională în Balcanii de Vest.
Cu siguranţă, într-o bună zi ar trebui să aducem Kosovo mai aproape de procesul de stabilizare şi de asociere, însă în continuare rămân multe de făcut, şi nu este niciun secret că, în anumite aspecte, va fi greu de obţinut unitate în cadrul Consiliului.
Cred că obiectivul nostru ar trebui să fie acela de a ne concentra mai degrabă asupra viitorului decât asupra trecutului şi într-adevăr apreciez declaraţiile celor care au procedat astfel.
Desigur, dialogul cu Serbia privind aspectele practice nerezolvate trebuie să se desfăşoare în deplină transparenţă şi într-un mod foarte intens, însă consider că pentru noi principiul călăuzitor ar trebui să fie realismul.
Situaţia economică şi îmbunătăţirea acesteia este de o importanţă vitală pentru obţinerea stabilităţii, prin urmare, gestionarea şi mobilizarea cu eficienţă a propriilor resurse ale Kosovo reprezintă o condiţie sine qua non în acest caz, la fel ca buna administrare şi mobilizarea resurselor internaţionale.
De asemenea, un element important îl constituie lupta împotriva corupţiei şi existenţa unui proces transparent de privatizare.
Cred că sprijinul Parlamentului pentru EULEX are un rol foarte important în acest caz.
Permiteţi-mi să îl felicit pe Joost Lagendijk pentru activitatea pe care a desfăşurat-o.
A fost un lucru excelent.
Când am citit textul, personal nu am avut nicio o plângere, deşi probabil ar trebui să fiu puţin atent: cunoaştem cu toţii situaţia economică din Kosovo şi penuriile energetice din Kosovo şi din Balcani, în general.
Producţia de lignit şi de energie electrică reprezintă una dintre puţinele lor oportunităţi de a construi o economie durabilă şi de a integra această economie în regiune.
Da, preocupările ecologice sunt importante, însă expansiunea viitoarei stabilităţi economice este la fel de importantă.
Unii dintre dumneavoastră aţi menţionat situaţia familiilor de rromi în minele din Trebca.
Ştim cu toţii că aceasta este o situaţie dezastruoasă şi sunteţi desigur la curent cu activitatea Comisiei în acest domeniu.
O delegaţie condusă de Pierre Morel a vizitat zona în luna decembrie şi membrii acesteia s-au oferit să se întâlnească cu şefii taberelor de rromi din Trebca.
Nu există o soluţie simplă.
Ştim că există o ofertă ca aceştia să se mute în afara zonei, însă pentru moment nu sunt pregătiţi să facă asta.
De fapt, refuză acest lucru, deci şi în acest caz mai sunt multe de făcut.
Cred că întâlnirea de săptămâna viitoare cu Pieter Feith, care este şi el implicat în acest caz, va fi o ocazie pentru avansarea discuţiilor.
Încă o dată, vă mulţumesc foarte mult.
Cred că am avut o dezbatere foarte utilă şi sper că Parlamentul va continua să ne sprijine toate eforturile în Kosovo şi în regiune.
comisar -Domule Preşedinte, Comisia îl felicită pe dl Lagendijk şi salută rezoluţia acestuia: se prevede o mai mare implicare din partea Kosovo în acest proces continuu de a aduce regiunea mai aproape de Europa.
Comisia a stabilit un mod eficient de cooperare cu toţi factorii locali care acţionează în Kosovo, inclusiv EULEX şi reprezentantul special al Uniunii Europene.
Vom continua această cooperare.
Este singura modalitate prin care activitatea noastră în Kosovo poate da roade.
Până acum buna cooperare s-a dovedit esenţială pentru menţinerea păcii în zonă.
Comisia a finanţat un proiect de 7 milioane de euro privind statul de drept, care cuprinde şi o componentă de 1 milion de euro pentru combaterea corupţiei.
Pentru a fi mai clari, în decembrie 2008, am oferit răspunsuri detaliate şi complete la toate întrebările care i-au fost adresate, atât verbal, cât şi în scris, dlui Bösch, preşedintele Comisiei pentru control bugetar.
Aceste răspunsuri au clarificat aspectele menţionate în legătură cu finanţarea europeană şi modul în care aceasta a fost gestionată în Kosovo.
De asemenea, membrii au fost informaţi cu privire la sistemele de gestiune financiară şi control aplicate în prezent de către Comisie.
De atunci, nu am mai primit nicio solicitare de informaţii.
Le putem oferi membrilor copii ale materialelor trimise Comisiei pentru control bugetar, în cazul în care doresc.
Aş dori să mă refer la observaţia dnei Kallenbach privind Acordul de Liber Schimb Central European (CEFTA).
Sperăm că îmbunătăţirea relaţiilor dintre Serbia şi Kosovo poate permite integrarea Kosovo în CEFTA.
Comisia va depune toate eforturile pentru a facilita acest lucru.
Există multe aspecte importante subliniate în rezoluţie, precum protejarea patrimoniului cultural al Kosovo, îmbunătăţirea capacităţii administraţiei publice, o mai bună integrare a tuturor comunităţilor din Kosovo, necesitatea unui sistem de învăţământ multietnic şi situaţia familiilor de rromi din taberele de refugiaţi contaminaţi cu plumb, aflate în partea de nord.
Comisia intenţionează să urmărească aceste aspecte prin intermediul instrumentelor existente şi în cooperare cu alţi donatori.
Vom emite studiul privind Kosovo ca parte componentă a pachetului de extindere în toamnă.
Sunt convinsă că acesta va cuprinde numeroase idei pentru a asigura în continuare o puternică ancorare a Kosovo în perspectiva europeană, împreună cu întreaga regiune a Balcanilor de Vest.
Am primit o propunere de rezoluţie[articolul 103 alineatul (2) din Regulamentul de procedură].
Dezbaterea se încheie.
Votul va avea loc joi, 5 februarie 2009.
Efectele crizei financiare asupra industriei de automobile (dezbatere)
Următorul punct îl constituie declaraţiile Consiliului şi ale Comisiei privind impactul crizei financiare asupra industriei de autovehicule.
preşedinte în exerciţiu al Consiliului. -Domnule Preşedinte, cred că trecem acum la o problemă extrem de importantă.
În noile împrejurări, aceasta trebuie cu adevărat discutată.
Încă o dată, suntem recunoscători pentru această oportunitate de a discuta despre efectul actualei crize economice şi financiare asupra industriei de autovehicule.
Aşa cum mulţi dintre dumneavoastră urmăriţi îndeaproape în circumscripţiile dumneavoastră, industria de autovehicule reprezintă un factor cheie pentru întreaga economie europeană.
De-a lungul anilor, am promovat competitivitatea acestui sector, prin constituirea unei pieţe auto unice europene şi prin susţinerea unei concurenţe mai echitabile în comerţul cu ţările terţe.
Mai recent, ne-am concentrat pe reducerea emisiilor provenite de la autoturisme pentru a combate poluarea atmosferică şi schimbările climatice.
În toate aceste domenii, Parlamentul ne-a oferit susţinerea sa constantă.
Graţie acestor eforturi şi, în special, rezistenţei şi adaptabilităţii industriei europene de autovehicule, autoturismele europene sunt astăzi printre cele mai bune, cele mai inovatoare şi cele mai competitive, precum şi cele mai sigure, cele mai puţin poluante şi cele mai ecologice din lume.
Ar trebui să fim mândri de recordul Europei.
Cu toate acestea, în ciuda rezistenţei şi ca urmare a unor factori în mare parte în afara controlului său, sectorul auto european a fost afectat puternic de criza economică globală.
Aceste dificultăţi au fost deja vizibile în noiembrie anul trecut, când Consiliul a convenit asupra unei abordări bazate pe promovarea unor automobile şi mai durabile şi mai puţin poluante, a unor ţinte realiste pentru producători şi a unor stimulente eficiente pentru impulsionarea cererii.
În această scurtă perioadă, situaţia s-a înrăutăţit.
Industria a raportat că anul trecut în Uniunea Europeană s-au vândut cu 8% mai puţine automobile decât în anul anterior, dacă se compară 2008 cu 2007.
Este posibil ca situaţia să rămână la fel de nefavorabilă - dacă nu şi mai gravă - în 2009, afectând nu doar producătorii de automobile, ci şi întregul lanţ de aprovizionare din industria auto.
La 16 februarie a avut loc o întâlnire între miniştri şi prietenul meu, Günter Verheugen, comisar şi vicepreşedinte al Comisiei, pentru a discuta anumite probleme concrete cu care se confruntă industria de automobile.
Ei şi-au exprimat îngrijorarea cu privire la dificultăţile existente în prezent, care pun în pericol un număr considerabil de locuri de muncă şi au subliniat importanţa pe care o acordă viitorului acestei industrii.
Desigur, responsabilitatea pentru a răspunde acestor provocări revine în primul rând sectorului auto ca atare.
Este necesar ca industria să fie încurajată să întreprindă toate acţiunile necesare pentru a rezolva problemele structurale, precum supracapacitatea şi lipsa investiţiilor în tehnologii noi.
Totuşi, importanţa acestei industrii pentru economia europeană şi faptul că acest sector este afectat deosebit de puternic de criza actuală înseamnă că este necesar un anumit tip de sprijin public.
Acest lucru se reflectă în Planul european de redresare economică aprobat de Consiliul European în decembrie anul trecut, precum şi în programele naţionale ale statelor membre.
Desigur, nu putem permite ca acest sprijin pe termen scurt să submineze competitivitatea pe termen lung a industriei.
Prin urmare, este necesar să se pună accent pe inovare.
Statele membre sunt de acord că sprijinul public pentru industria de autovehicule trebuie să fie precis şi coordonat.
De asemenea, acesta trebuie să respecte anumite principii cheie, precum concurenţă loială şi pieţe deschise.
Nu ar trebui să fie o cursă pentru subvenţii şi nu ar trebui să conducă la denaturări ale pieţei.
Pentru a realiza acest lucru, statele membre şi-au confirmat disponibilitatea de a coopera îndeaproape cu Comisia în ceea ce priveşte măsurile adoptate la nivel naţional atât pe partea de cerere, cât şi pe partea de ofertă.
La rândul său, Comisia s-a angajat să ofere un răspuns rapid în cazurile în care este necesar să reacţioneze.
La nivel mai general, preşedinţia Consiliului sprijină pe deplin Comisia în legătură cu necesitatea înregistrării unui progres rapid pentru punerea în aplicare a Planului european de redresare economică.
De asemenea, Comisia a fost invitată să examineze, împreună cu Banca Europeană de Investiţii, modul în care se poate îmbunătăţi şi mai mult utilizarea împrumuturilor avute în vedere pentru acest sector, pentru a obţine disponibilitate rapidă, finanţarea proiectelor şi acordarea anticipată a împrumuturilor, fără discriminare între producători şi statele membre.
În ceea ce priveşte mediul global, este evident necesară iniţierea unui dialog timpuriu cu noua administraţie din Statele Unite, precum şi cu alţi parteneri internaţionali.
Preşedinţia cehă este hotărâtă să promoveze această politică generală de sprijinire a industriei auto, cu respectarea principiilor şi parametrilor pe care i-am menţionat.
Există deja o gamă variată de instrumente comunitare care pot avea un rol în acordarea acestui sprijin, nu în ultimul rând în domeniul noilor tehnologii, de exemplu în ceea ce priveşte dezvoltarea de autovehicule ecologice.
Este necesară explorarea la maximum şi punerea în practică a întregului potenţial al tehnologiilor de propulsie inovatoare şi durabile din punct de vedere al protecţiei mediului - pile de combustie, energie hibridă, electrică, solară.
Pe de altă parte, există, de asemenea, instrumente pregătite şi disponibile imediat, cum ar fi, programele de reînnoire a parcului auto.
Aceste instrumente pot combina impulsul de cerere de noi autovehicule cu externalităţi pozitive în domeniul securităţii transportului, reducerii emisiilor şi altele.
În prezent, există mai multe state membre care utilizează deja acest instrument.
Prin urmare, Preşedinţia ar dori să solicite Comisiei să prezinte imediat o propunere privind încurajarea, în mod coordonat, a reînnoirii parcului auto european prin reciclarea şi recuperarea vehiculelor, pe baza analizei impactului acestor programe în diverse state membre.
Obiectivul nostru este acela de a avea o propunere din partea Comisiei înainte de Consiliul European din primăvară, în contextul evaluării Planului de redresare, şi pentru a putea discuta acest aspect în cadrul Consiliului Competitivitate din luna martie.
Acesta va fi condus de colegul meu, Martin Říman şi de vicepreşedintele Comisiei, Günter Verheugen.
Aceste programe pot oferi o stimulare importantă a cererii pentru industria de autovehicule la nivel comunitar şi, de asemenea, ar trebui să asigure condiţii echitabile de concurenţă pe piaţa internă.
Aş dori să subliniez a doua parte a propoziţiei, şi în contextul actual.
Pentru a rezuma: nu este vorba doar de susţinerea unui sector cheie al economiei noastre, ci şi de o abordare de care urmează să beneficiem cu toţii pe termen lung.
Vicepreşedinte al Comisiei. -(DE) Domnule Preşedinte, domnule preşedinte în exerciţiu al Consiliului, doamnelor şi domnilor, domnul Vondra tocmai v-a informat cu privire la rezultatul discuţiilor pe care le-am purtat cu miniştrii responsabili de industria auto, la data de 16 ianuarie.
Nu pot decât să confirm tot ce s-a spus, deşi aş dori, de asemenea, să recomand o anumită precauţie.
În acest moment, trebuie să fim atenţi să nu creăm speranţe sau aşteptări la care nu putem răspunde.
Permiteţi-mi să vă prezint câteva detalii privind poziţia actuală a industriei europene de autovehicule.
Experienţa arată că autovehiculele reprezintă un indicator timpuriu al tendinţelor economice.
Prin urmare, nu a fost o surpriză faptul că, după scăderea dramatică a cererii de vehicule cu care ne-am confruntat vara trecută, a urmat un declin economic în toate celelalte sectoare ale economiei.
Care este explicaţia?
Scăderea cererii este un simptom al lipsei de încredere în direcţia în care se îndreaptă economia.
În această privinţă, consumatorii nu se comportă altfel decât întreprinderile.
În vremuri de incertitudine economică, atunci când oamenii nu ştiu ce urmează să li se întâmple, îşi păstrează banii.
Într-o gospodărie privată, achiziţia unui nou autovehicul este cea mai mare investiţie pentru un număr de ani.
Totuşi, este ceva care poate fi amânat, întrucât, desigur, o maşină europeană poate întotdeauna să mai ţină încă un an.
Toată lumea ştie că situaţia se va îmbunătăţi fundamental numai atunci când se revine la încrederea generală şi convingerea în tendinţele de ansamblu ale economiei.
Acest lucru înseamnă că măsurile pe care le-am instituit împreună în Europa pentru a combate această criză generală sunt absolut vitale.
Aş dori să ofer câteva cifre suplimentare pentru a demonstra importanţa acestor măsuri.
În industria europeană de autovehicule lucrează 12 milioane de persoane, direct şi indirect.
Acestea reprezintă 6% din numărul total de locuri de muncă din Uniunea Europeană.
Este cel mai important sector al economiei din punctul de vedere al exporturilor europene.
Cel mai mare surplus la export îl reprezintă autovehiculele.
În 2007, am produs 19,6 milioane de autovehicule în Europa.
Anul trecut, această cifră a fost cu aproximativ un milion mai redusă şi va scădea din nou semnificativ în anul 2009.
În prezent, există stocuri de 2 milioane de vehicule nevândute.
Industria de autovehicule este industria din Europa care investeşte cea mai mare parte din cifra de afaceri în cercetare şi dezvoltare.
În medie, producătorii de autovehicule investesc 4% în cercetare şi dezvoltare.
Această cifră se compară cu o medie de numai 2% pentru companiile europene, în general.
În termeni simpli, este o industrie esenţială pentru Europa.
Criza economică a afectat această industrie în fiecare sector simultan.
Acest lucru nu s-a mai întâmplat niciodată - este pentru prima dată - şi trebuie să vă mărturisesc faptul că opinia publică se gândeşte numai la automobile.
Situaţia vehiculelor comerciale este mult mai dramatică.
În acest caz, comenzile noi în întreaga Uniune Europeană au ajuns practic la zero şi acest lucru se întâmplă tocmai în momentul în care există o capacitate de producţie de aproximativ 40 000 de vehicule comerciale pe lună.
Impactul negativ asupra situaţiei ocupării locurilor de muncă este imposibil de evitat şi aceasta din două motive principale.
Am stabilit că există o supracapacitate a autovehiculelor în Uniunea Europeană.
Industria în sine admite o supracapacitate de 20%.
Există persoane care afirmă că aceasta este şi mai ridicată.
Totuşi, 20% este o cifră foarte mare şi, dacă o comparăm cu numărul de persoane care lucrează în acest sector, ne referim la aproximativ peste 400 000 de locuri de muncă.
Nu există absolut nicio îndoială asupra faptului că producătorii de autovehicule din Europa se vor angaja, în acest an de criză economică, într-un proces de punere în aplicare accelerată a măsurilor de restructurare care au fost planificate de mai multă vreme.
Voi sublinia acest aspect foarte clar: nu există nicio garanţie că, la sfârşitul acestui an, vom continua să avem toate centrele de producţie pe care le avem în acest moment în Europa.
Există o mare probabilitate ca, până la sfârşitul anului, o serie întreagă din aceste centre de producţie să nu mai funcţioneze.
Nu există nici măcar garanţia că, până la sfârşitul anului, vor mai fi pe piaţă toţi producătorii europeni.
Există o presiune foarte puternică asupra industriei de autovehicule din partea concurenţei internaţionale.
Ca legiuitori europeni, am intensificat această concurenţă şi mai mult prin impunerea unor cerinţe considerabile asupra industriei europene de autovehicule în anii care urmează.
Acestei industrii i se solicită să întreprindă acţiuni considerabile în domeniul inovaţiei.
Pentru ca dna Harms să nu mă mai critice imediat, aş dori să clarific faptul că nu condamn acest lucru - cred că este oportun şi corect.
Nu îmi reproşaţi că descriu faptele aşa cum sunt.
Eu nu critic; doar constat cum stau lucrurile.
Legislaţia noastră a determinat o creştere considerabilă a preţului autovehiculelor europene şi, în anii următori, acestea vor deveni şi mai scumpe.
Efectele principale sunt următoarele: creşterea presiunii concurenţei, creşterea presiunii costurilor şi creşterea necesităţii ca aceste companii să obţină o mai mare productivitate.
Aceasta este singura modalitate de a supravieţui situaţiei competitive actuale.
Ştim cu toţii ce înseamnă o mai mare productivitate în industria de autovehicule.
În orice caz, nu are un impact pozitiv asupra numărului de locuri de muncă.
Aceasta este realitatea situaţiei actuale.
În prezent, prin politica noastră urmărim două obiective în acelaşi timp.
În primul rând, traversarea acestei crize de către industria europeană - şi subliniez fiecare cuvânt în parte - scopul fiind acela de a nu pierde niciun producător european, acolo unde este posibil.
Nici măcar unul.
Al doilea obiectiv este acela de a creşte competitivitatea industriei europene de autovehicule pe termen lung şi de a face din Europa în mod durabil prima regiune din lume în domeniul producţiei de autovehicule.
În ceea ce priveşte măsurile referitoare la primul dintre aceste obiective, am făcut tot ce era posibil.
Am acordat acces la finanţare industriei europene de autovehicule, care a fost afectată deosebit de puternic de criza creditelor.
Anul acesta, Banca Europeană de Investiţii (BEI) pune la dispoziţia acestei industrii 9 miliarde de euro şi trebuie să vă spun că, în prezent, nu are niciun sens să se solicite mai mult.
Având în vedere baza de capital a BEI, nu mai pot fi disponibile sume suplimentare.
Nouă miliarde de euro sunt deja pregătite.
Prin eforturile susţinute ale colegei mele, comisarul Kroes, în prezent, controlul ajutorului de stat are o formă flexibilă şi am modificat normele în aşa fel încât statele membre să aibă mult mai multe posibilităţi de a reacţiona rapid şi precis în cazurile individuale în care este nevoie de asistenţă.
Prin urmare, Comisia îşi asumă rolul pe care l-a dobândit prin lege, adică acela de a se asigura că aceste măsuri nu conduc la denaturări ale concurenţei şi nu pun în pericol obiectivele politicii noastre.
În acest sens, aş dori să ofer un singur exemplu.
Este absolut evident faptul că se poate permite acordarea de ajutor filialelor europene ale companiilor americane numai în cazul în care este clar că ajutorul în cauză serveşte exclusiv la păstrarea locurilor de muncă din Europa.
Am aplicat o serie de măsuri pentru a favoriza modernizarea stocului de autovehicule de pe drumurile europene, prin intermediul cărora am urmărit, în acelaşi timp, să obţinem un impact pozitiv asupra mediului.
Nu toate statele membre vor utiliza sistemul de plată a unor prime de casare, dar cele care vor proceda astfel vor respecta principiile convenite, adică aceste măsuri nu trebuie să creeze discriminări faţă de alţi producători.
Pentru a mai oferi un exemplu, statele membre nu pot spune: "îţi voi da o primă dacă renunţi la maşina ta veche, dar numai dacă noua maşină este una germană”, dacă locuieşti în Germania, sau una franceză sau cehă.
Pur şi simplu acest lucru nu este posibil.
Totuşi, este posibil - şi aş dori să încurajez acest lucru - să existe o legătură între obiectivele de mediu şi aceste prime de casare.
Cu alte cuvinte, de exemplu, acestea se vor plăti numai dacă noua maşină achiziţionată îndeplineşte anumite standarde privind emisiile.
După câte ne putem da seama, acest sistem de prime funcţionează bine şi are efectele pozitive dorite.
Există o singură modalitate de a repune în funcţiune piaţa vehiculelor comerciale.
Primele de casare, după cum vă puteţi imagina, nu sunt posibile în acest sector.
În primul rând, este necesar să se acorde acces la finanţare întreprinderilor mici şi mijlocii din acest sector.
Şi facem acest lucru.
De asemenea, este necesar ca în cazul în care sunt investiţi bani publici să ne asigurăm că se acordă prioritate achiziţionării de vehicule comerciale ecologice, de exemplu în cazul serviciilor de transport public sau al altor servicii publice în care sunt necesare vehicule.
Am realizat deja toate acestea.
Pe termen lung - şi am discutat deseori despre acest lucru în această Cameră - este necesar să se aplice recomandările din procesul CARS 21, şi anume, pentru a asigura viitorul industriei europene de autovehicule prin intermediul unor eforturi sporite în domeniul inovaţiei, al cercetării şi dezvoltării, astfel încât maşina europeană a viitorului să fie prima maşină din lume nu doar în ceea ce priveşte standardul de tehnologie, finisare şi siguranţă, ci şi în legătură cu eficienţa consumului de carburant - adică un consum redus - şi respectarea mediului - adică emisii reduse.
Industria europeană ne susţine în acest demers şi noi sprijinim proiectele care fac parte din pachetul de stimulare a economiei europene, după cum ştiţi cu toţii.
În final, permiteţi-mi să vă spun că rezultatul cel mai important al discuţiilor cu statele membre a fost acela că ne-am asumat cu toţii angajamentul de a preveni apariţia unei curse de protecţionism în Europa.
O asemenea cursă de protecţionism ar conduce la pierderi ale statelor membre cu o situaţie financiară mai slabă şi ar afecta foarte grav existenţa unei solidarităţi sociale în Europa.
Un alt lucru pe care îl putem face în vederea stimulării cererii şi sprijinirii şi dirijării industriei de autovehicule pentru a traversa această criză este acela de a ne asigura că nu sunt încălcate nici condiţiile de concurenţă la nivel internaţional.
Aceasta este o întrebare care trebuie adresată Statelor Unite, în special.
Vom vedea ce măsuri va lua preşedintele Obama pentru a contracara criza din industria americană de autovehicule.
În acest sens, aş dori să subliniez faptul că o prăbuşire a producătorilor americani de autovehicule nu este în interesul Europei.
Dacă se întâmplă acest lucru, consecinţele pentru Europa ar fi catastrofale.
Cu toate acestea, de asemenea, nu este în interesul nostru ca SUA să instituie o politică prin care industria sa de autovehicule să fie favorizată în detrimentul concurenţilor din alte părţi ale lumii.
Sper că vom avea ocazia să discutăm cu calm despre aceste aspecte cu prietenii noştri americani.
Industria europeană de autovehicule nu se duce de râpă.
Se află într-o situaţie dificilă, însă convingerea noastră fermă este aceea că industria este destul de capabilă şi puternică pentru a traversa această situaţie dificilă şi pentru a continua ca, în viitor, să joace un rol important în crearea şi garantarea de locuri de muncă şi de prosperitate în Europa.
Domnule preşedinte, domnule comisar, doamnelor şi domnilor, mă tem că, din păcate, mesajul pe care tocmai l-am primit nu poate fi cu siguranţă un mesaj de speranţă menit să redea încrederea.
Domnule comisar, sunt de acord cu penultima dumneavoastră afirmaţie cu privire la ce ar trebui să fie industria de autovehicule.
Din păcate, mă tem că propunerile formulate nu sunt satisfăcătoare şi, în special, încurajează unele state membre să se descurce singure, în cazul în care Europa nu este în măsură să coordoneze acţiunile.
Ce aşteptări au cetăţenii noştri acum?
Ei au aşteptări mari din partea Europei, cu siguranţă mult prea mari, însă se aşteaptă ca noi să facem altceva.
În industria de autovehicule, aşa cum aţi spus, lucrează 12 milioane de persoane din Uniunea Europeană şi acest sector reprezintă 10% din PIB.
În Franţa, aceasta înseamnă 2,5 milioane de locuri de muncă sau 10% din salariaţi şi 15% din cheltuielile pentru cercetare şi dezvoltare.
În prezent, industria de autovehicule trece printr-o criză fără precedent, caracterizată printr-o scădere a cererii, o necesitate de finanţare nu doar pentru producători şi subcontractori, ci şi pentru consumatori şi o provocare concurenţială structurală pentru companiile care se confruntă cu o concurenţă în continuă creştere la nivel mondial.
Dacă nu m-aş teme să fiu incorect din punct de vedere politic, aş adăuga că la această situaţie contribuie şi cerinţele impuse industriei de autovehicule şi încurajarea de a nu folosi vehicule.
Un răspuns coordonat la nivel european este esenţial şi urgent pentru a prelua şi consolida acţiunile deja întreprinse de diverse guverne.
În prima fază, este esenţial ca sistemul bancar să acorde credite în mod normal industriei de autovehicule, adică la rate şi în condiţii normale şi în volume care corespund necesităţilor acestei industrii.
În ciuda eforturilor BEI, ştim că deocamdată creditarea nu şi-a reluat cursul normal.
Prin urmare, Europa ar trebui să ofere un răspuns semnificativ.
În al doilea rând, nu este vorba doar de limitarea impactului crizei, ci şi de asigurarea unui nou viitor pentru industria de autovehicule.
O politică industrială adevărată este fundamentală.
Trebuie să intrăm în lumea de mâine şi să parcurgem mai rapid etapele necesare pentru a proteja mediul şi a răspunde cerinţelor dezvoltării durabile, în special.
Trebuie să dezvoltăm o cultură science-fiction.
Este imperios necesar ca efortul de inovare să nu se realizeze în detrimentul crizei şi ca sprijinul public să stimuleze acţiunile în acest domeniu.
în numele Grupului PSE. - (IT) Domnule preşedinte, doamnelor şi domnilor, aş dori să le mulţumesc domnilor Vondra şi Verheugen pentru promptitudinea cu care au făcut aceste declaraţii.
Trebuie să mărturisesc, în cea mai mare parte le împărtăşesc îngrijorarea şi sunt de acord cu abordarea realistă pe care o propun.
În cele din urmă, suntem cu toţii conştienţi de situaţia în care ne aflăm.
Am văzut o estimare conform căreia, în general, în industria de autovehicule s-ar putea pierde 2 milioane de locuri de muncă pe parcursul anului, cea mai mare parte a acestora provenind din sectorul componentelor.
Suntem martorii unei contradicţii extraordinare.
Pe de o parte, avem un parc de vehicule publice şi private - aşa cum aţi spus, pe bună dreptate - care este foarte învechit şi cu niveluri ridicate de emisii, iar, pe de altă parte, cererea a scăzut dramatic, dacă nu s-a prăbuşit cu totul.
Prin urmare, salut în mod deosebit planul de redresare aprobat de Comisie, care a încercat să folosească toate instrumentele pe care le are la dispoziţie, deşi ştim că acestea sunt limitate şi înţelegem motivele pentru acest lucru.
Există o necesitate reală de a acţiona cu adevărat anticiclic pentru a stimula cererea şi a-i oferi un sprijin puternic, în concordanţă cu obiectivele ecologice la care am lucrat din greu în ultimele câteva luni.
Şi ce se întâmplă?
În fapt, fiecare ţară acţionează independent.
Unele intervin, altele nu fac nimic; de exemplu, ţara mea nu a luat nicio măsură până acum.
Unele fac ceva, altele, altceva.
Totuşi, sunt de acord cu dumneavoastră că trebuie să depunem un efort înainte de Consiliul Concurenţei din primăvară pentru a creşte la maximum coordonarea, cel puţin la nivel de principii, corelând, de exemplu, programele de reînnoire a parcului auto cu anumite obiective privind emisiile.
Cred că Franţa a găsit o soluţie bună de a varia prima acordată cumpărătorilor în funcţie de nivelul emisiilor produse de autovehiculul achiziţionat.
Cred că acest lucru va crea o situaţie avantajoasă pentru toate părţile, în ceea ce priveşte ocuparea forţei de muncă, inovarea, competitivitatea şi mediul.
în numele Grupului ALDE. - (IT) Domnule preşedinte, doamnelor şi domnilor, criza din industria de autovehicule s-a răspândit asupra întregului sector, afectând industriile auxiliare, alte sectoare asociate, reţelele comerciale şi, astfel, serviciile, şi creează perspective îngrozitoare în ceea ce priveşte ocuparea forţei de muncă.
După părerea mea, scăderea dramatică a înmatriculărilor din ultima vreme - în unele state membre, luna aceasta, au scăzut cu 33% sau cu 20% şi tot aşa - arată că această criză nu se înregistrează într-un sector învechit din punct de vedere tehnologic, nici nu este o criză internă provocată de erori de management la o companie sau alta.
Este o criză de sistem şi, ca atare, trebuie gestionată de urgenţă şi în mod decisiv de instituţiile europene.
Au fost propuse unele soluţii, însă important este modul în care acestea pot fi realizate, resursele care pot fi folosite şi perspectivele de inovare existente.
Desigur, trebuie să sprijinim cererea; consumul este singura cale de redresare.
Totuşi, în timp ce aplicăm această măsură pe termen mediu de sprijinire a consumului, cred că trebuie să subliniem faptul că avem nevoie de o susţinere imediată a creditării pentru a reîncepe producţia, a plăti materialele şi a păstra angajaţii, în ciuda scăderii comenzilor şi a cererii.
Creditul este, deci, răspunsul, dar, aşa cum spuneam, contează modul de realizare.
Şi eu solicit o iniţiativă mai puternică din partea Europei; este important ca instituţiile europene să transmită un mesaj clar.
Statele Unite acţionează, aşa cum procedează şi unele ţări europene, şi sper că ţara mea va trece de la propuneri generice la măsuri practice, însă sper să existe o acţiune mai puternică la nivel european atât în cadrul, cât şi în afara planului de redresare, deoarece cred şi i-am explicat comisarului, pe larg, că soarta marilor firme europene este soarta noastră comună.
Marii producători europeni nu ar trebui să se confrunte cu o concurenţă pe piaţa comună, sub forma unui ajutor de stat de diverse tipuri sau a unor condiţii speciale, ci ar trebui să vadă un răspuns din partea unei Europe puternice, hotărâte şi coordonate, din moment ce succesul pieţei europene de autovehicule se va măsura prin capacitatea noastră de a face faţă concurenţei globale.
Mai este şi celălalt aspect, menţionat de dl Sacconi şi pe care aş dori să îl subliniez încă o dată: acest sprijin nu este ajutor sau, mai rău, scutire de obligaţii, care menţine situaţia anterioară, ci este un stimulent pentru competitivitatea viitoare a sectorului, în ceea ce priveşte inovarea, producţia ecologică şi tehnologiile care respectă mai mult mediul şi siguranţa pasagerilor şi a transportului.
în numele Grupului UEN. - (LV) Vă mulţumesc, domnule preşedinte.
În producţia de autovehicule, la fel ca în sectorul construcţiilor, resursele s-au concentrat pe o creştere viitoare rapidă, însă dezvoltarea în acest domeniu a fost şi continuă să fie strâns legată de disponibilitatea creditului.
Prin urmare, criza financiară a afectat deosebit de puternic producţia de autovehicule.
Stabilizarea sectorului va fi posibilă numai după normalizarea activităţii de creditare a băncilor şi, la rândul său, acest lucru este legat de depăşirea crizei financiare.
Nu am nicio îndoială că această criză financiară va determina corecţii semnificative asupra structurii viitoare a pieţei auto.
În acest moment, sarcina noastră nu este aceea de a păstra locurile de muncă existente, ci de a păstra competitivitatea viitoare a sectorului european de autovehicule şi astfel sprijinul public pentru sectorul auto ar trebui corelat cu două obiective principale: reducerea dependenţei de petrol şi de fluctuaţiile de preţuri asociate cu aceasta şi îmbunătăţirea semnificativă a indicatorilor de mediu şi a reducerilor de emisii.
Aceste sarcini se suprapun.
În principiu, acestea sunt, de asemenea, importante pentru economia europeană, în general, pentru a reduce riscul ca o creştere a preţurilor la petrol, după depăşirea crizei, în parte datorită reluării achiziţionării de automobile, să împiedice procesul comun de redresare economică.
Vă mulţumesc.
în numele Grupului Verts/ALE. - (DE) Domnule preşedinte, din punctul meu de vedere, prima prioritate ar trebui să fie corelarea gestionării crizei economice cu provocarea globală reprezentată de criza climatică.
Am face o mare greşeală dacă, prin măsurile noastre economice, am urmări obiective legate de protecţia climei şi securitatea energetică la fel de puţin ambiţioase ca acelea prevăzute în reglementarea privind CO2 pentru automobile.
Nu trebuie să repetăm greşeala de a acorda atenţie şoaptelor nepotrivite din industria de autovehicule.
În acest sens, putem vedea greşeala comisă iarna trecută oriunde ne uităm.
Aceleaşi grupuri care ne-au oprit să punem în aplicare reglementarea ambiţioasă privind CO2 pentru automobile au rămas acum cu stocuri uriaşe de vehicule mari consumatoare de combustibil, pe care nu le mai pot vinde.
Am convingerea că adevăratul nostru obiectiv ar trebui să fie acela de le explica producătorilor faptul că viitorul autovehiculelor constă în modele de mici dimensiuni, eficiente şi ecologice şi că trebuie să depunem toate eforturile pentru a promova aceste modele, împreună cu măsuri de stimulare.
De asemenea, trebuie să clarificăm gradul în care pot fi realizate de fapt inovaţiile, cum ar fi motoarele electrice.
Totuşi, acest lucru este posibil numai printr-un plan coordonat care ţine seama de politica energetică.
Ceea ce aş dori foarte mult să subliniez din declaraţia unui vorbitor anterior din partea Grupului Partidului Popular European (Creştin-Democrat) şi al Democraţilor Europeni, şi este ceva cu care sunt total de acord, este faptul că sunt absolut convins că, dacă ne concentrăm numai pe autovehicule, fără a fi conştienţi, în acelaşi timp, de modul în care trebuie să restructurăm sectorul transporturilor şi de modul în care sectorul de transport public va arăta în următorii zece ani, ne vom îndepărta foarte mult de ceea ce trebuie să realizăm.
Şi în acest mod se poate garanta şi crea un număr mare de locuri de muncă.
Sugerând faptul că se produc nu numai automobile, ci şi autobuze şi garnituri de tren, comisarul Verheugen a făcut o observaţie importantă.
Aşadar, trebuie să vedem dincolo de ziua de astăzi şi să planificăm şi să promovăm sistemele de transport orientate către viitor, acum.
în numele Grupului GUE/NGL. - (IT) Domnule preşedinte, doamnelor şi domnilor, a devenit clar faptul că această criză financiară s-a agravat, devenind o criză economică gravă, iar în prezent chiar o criză socială.
Putem observa acest lucru în sectorul de automobile, în care, şi aici sunt de acord cu dl Sacconi, putem presupune că sunt în pericol peste 2 milioane de locuri de muncă.
Există pericolul ca această criză să conducă la concedieri, în special, în rândul celor mai vulnerabili, adică al lucrătorilor în vârstă şi al celor fără contracte pe durată nedeterminată.
Este nevoie de o acţiune rapidă şi fermă.
Avem la dispoziţie asistenţă, însă trebuie să decidem - şi îi spun asta comisarului cu toată sinceritatea - dacă sprijinul trebuie coordonat la nivel european sau nu, aşa cum par să propună anumite state mai mari.
Aş susţine că este necesară o coordonare la nivel european şi că aceasta ar trebui direcţionată în două domenii: inovaţia, în legătură cu pachetul privind schimbările climatice şi, dacă îmi permiteţi să repet, cu regulamentul Sacconi privind emisiile, şi domeniul social.
Am convingerea că nu ar trebui concediat niciun lucrător, de la contractorul cu vechime la cel temporar.
Prin renunţarea la lucrători, nu se poate realiza inovaţie.
În acest sens, Fondul european de ajustare la globalizare ar trebui, de asemenea, adaptat;la fel şi Fondul Social European - de ce nu? - care se referă, în prezent, la crearea de noi locuri de muncă, dar care ar trebui să încerce să evite concedierile.
Prin urmare, forţa de muncă trebuie să îşi recapete locul central în Europa, pentru a-şi îndeplini rolul cuvenit de fondatoare a democraţiei.
Domnule preşedinte, doamnelor şi domnilor, suntem conştienţi de cauzele structurale ale crizei din sectorul de autovehicule şi al subcontractorilor.
Acest sector, aşa cum a fost cazul agriculturii sau textilelor, suferă din cauza dumpingului şi a relocărilor sociale, ecologice şi fiscale.
Ce avem de gând să facem când americanii, pe fondul scăderii dolarului, îşi vând autovehiculele 4x4, mari consumatoare de combustibil, subvenţionate şi foarte promovate pe piaţa noastră, care este, de asemenea, asediată şi cu vehicule de calitate inferioară din Turcia, India şi China?
Există o soluţie.
Trebuie să reinstituim tarifele externe comune, abrogate prin acordurile de la Maastricht.
Numai taxele compensatorii la graniţele Uniunii Europene pot restabili un schimb internaţional echitabil şi veritabil.
Să îndrăznim să luăm măsurile impuse de bunul simţ, înainte de a fi prea târziu.
Cu toate acestea, aşa cum ştiţi, Protocolul 27 şi articolul 63 din Tratatul de la Lisabona interzic strict orice protecţie vamală a pieţei europene.
Doamnelor şi domnilor, să fim consecvenţi.
Să nu mai preţuim cauze care sunt în detrimentul nostru.
Să îngropăm definitiv acest tratat dăunător şi să nu mai facem pe pompierii piromani.
(DE) Domnule preşedinte, în primul rând, aş dori să îi mulţumesc preşedinţiei, dar şi Comisiei, pentru declaraţiile foarte clare cu privire la această situaţie.
Împărtăşesc optimismul comisarului Verheugen şi cred că industria de autovehicule a resimţit semnalele perioadei actuale şi va găsi soluţii de viitor pentru multe alte domenii.
Desigur, trăim, totuşi, în lumea reală şi, după o scădere cu 5% a producţiei de vehicule anul trecut, în 2009 industria preconizează un declin de încă 15%.
Aceasta este cea mai mare scădere din Uniunea Europeană din 1993 şi va însemna cu 3,8 milioane de vehicule mai puţin decât în 2007.
Este important să conştientizăm faptul că, pentru fiecare loc de muncă păstrat în industria de autovehicule, există alte cinci slujbe în domenii şi industrii conexe care depind de acesta.
Rezultă că, bineînţeles, criza financiară are un impact deosebit de puternic asupra sectorului de autovehicule, întrucât afectează atât producătorii în sine, cât şi consumatorii.
Ambele categorii au nevoie acută de îmbunătăţirea accesului la credite.
S-a subliniat deja că industria de autovehicule are acces la 9 miliarde de euro din partea Băncii Europene de Investiţii.
Cu toate acestea, atât producătorii, cât şi furnizorii au nevoie de creditare suplimentară pentru a-şi finanţa afacerile şi acest lucru este valabil şi pentru consumatori, dacă trebuie să îşi finanţeze achiziţia de automobile.
Prin urmare, trebuie să "călcăm acceleraţia” pentru a încuraja puternic cererea, deoarece înmatriculările de automobile europene au scăzut cu 19% în trimestrul al patrulea din 2008, în timp ce înmatriculările de vehicule comerciale s-au redus cu 24%.
Până acum în această criză, băncile au fost susţinute cu miliarde de euro pentru a salva întregul sistem.
Cu toate acestea, în general, băncile care sprijină industria de autovehicule nu au fost luate în calcul.
Până acum, aceste instituţii nu au acces la ajutor de stat.
În Europa, aşa cum s-a întâmplat înainte în Statele Unite, industria de autovehicule a trebuit să rezerve miliarde de euro pentru soldurile reziduale de conturi de leasing neacoperite.
Aceste pierderi - în special, având în vedere cele 2 milioane de vehicule de pe stoc - se bazează pe scăderi semnificative în valoarea contabilă a vehiculelor în leasing, care conduc astfel la probleme şi în această privinţă.
Cu alte cuvinte, este nevoie de o acţiune foarte rapidă pentru a le oferi acestor bănci o "ancoră de salvare”, aşa cum s-a procedat deja pentru alte bănci din sistem.
- Domnule preşedinte, Nissan a anunţat pierderea a 1 200 de locuri de muncă la uzina din Sunderland, în circumscripţia mea din nord-estul Angliei.
Acestea reprezintă aproape un sfert din forţa sa de muncă şi lor li se adaugă un număr încă necunoscut de slujbe din lanţul de aprovizionare.
Uzina Nissan din Sunderland este recunoscută pe scară largă drept cea mai productivă din Europa.
Dacă uzina cu cea mai mare productivitate din Europa trebuie să concedieze un sfert din forţa sa de muncă, atunci să ne ajute Dumnezeu când această criză îi va lovi din plin pe cei mai puţin productivi.
În zonă a fost constituit un grup de acţiune de redresare, din care fac parte toţi factorii regionali importanţi.
Măsurile pe care le au în vedere - asistenţă în căutarea unui loc de muncă, formare profesională şi recalificare, înfiinţarea de mici întreprinderi, asistenţă pentru liberi profesionişti - se încadrează perfect pentru a beneficia de sprijin din partea Fondului european de ajustare la globalizare.
Salut propunerile Comisiei de a simplifica acest fond.
Este necesară o simplificare de urgenţă a acestuia şi o mobilizare la scară mare, ca parte din răspunsul coordonat la nivel european la criza din industria de automobile.
Anul trecut a fost folosită numai o mică parte din acest fond.
Să nu îl lăsăm să se acumuleze.
Să îl "punem la treabă” pentru ca oamenii să aibă de lucru.
(ES) Domnule preşedinte, spre deosebire de multe altele, industria de automobile nu funcţionează pe baza speculaţiilor, ci mai de grabă în nişte marje subtile care se transformă în profit doar dacă sunt vândute multe bucăţi.
Desigur, autovehiculele sunt o sursă semnificativă de gaze cu efect de seră, dar la fel de adevărat este că industria auto, împreună cu industriile ajutătoare, este responsabilă pentru 10% din PIB-ul european şi asigură 12 milioane de locuri de muncă reprezentând 6% din ocuparea forţei de muncă din Uniune.
Din acest motiv este un sector deosebit de important pentru bunăstarea cetăţenilor noştri.
Nu îl putem lăsa în voia sorţii şi a regulilor dure şi rapide ale cererii şi ofertei; acestea sunt chiar motivele pentru care avem acum această criză în sectorul financiar şi, în consecinţă, în toate celelalte sectoare, inclusiv industria de automobile.
Trebuie să căutăm soluţii de sprijin care să respecte principiul liberei concurenţe în Uniunea Europeană şi care oferă ajutorul necesar pentru salvarea acestui sector de producţie.
Pentru aceasta avem nevoie de un cadru european care să asigure armonizarea în toate statele membre.
Un ajutor de mai multe milioane de dolari a fost deja aprobat în Statele Unite şi în alte locuri.
Mai mult, unele ţări şi-au adaptat ratele de schimb şi au introdus alte mecanisme pentru a deveni competitive pe pieţele noastre.
De aceea, nu trebuie să ne îngrijoreze ce spune restul lumii, ci mai degrabă să adoptăm măsurile necesare fără a mai întârzia.
(DE) Domnule preşedinte, doamnelor şi domnilor, vom reuşi să luptăm împotriva schimbărilor climatice şi să restructurăm economia mondială doar dacă le abordăm împreună.
Avem nevoie de un Nou Acord.
Criza din industria de autovehicule nu este o criză pur economică.
Prăbuşirea producătorilor de autovehicule este tot rezultatul filozofiei lor din ultimii ani: mai mare - mai rapid - mai greu.
Până acum câteva luni în urmă, General Motors, Daimler şi alte companii de acest fel se concentrau asupra autovehiculelor cu consum ridicat de combustibil, în timp ce serviciile lor de marketing considerau că SUV-urile sunt noile maşini de oraş.
Ignorau pur şi simplu schimbările climatice.
Acest lucru s-a întors împotriva lor acum.
Dacă trebuie să punem la dispoziţie banii a miliarde de contribuabili, condiţiile trebuie să fie clare.
Companiile de autovehicule trebuie să folosească banii pentru a trece la o gamă de produse mai mici, mai eficiente, la alte variante pentru sistemele de propulsie - nu numai pentru mediu, nici doar pentru climă, ci, mai ales, pentru siguranţa pe termen lung a sute de mii de locuri de muncă.
Vă voi da un exemplu din Germania, ţara mea natală, despre cum să nu procedăm.
Dacă directorul executiv al Deutsche Bank, Josef Ackermann, decide să renunţe la maşina sa a treia, a patra sau a cincea, veche de nouă ani şi să-şi cumpere un nou Porsche Cayenne, el va primi 4 000 EUR.
Acest lucru nu are nici caracter social, nici ecologic.
Este pur şi simplu o nebunie.
Nu trebuie să acceptăm acest lucru.
(SV) Asemenea multor ţări, Suedia, de unde provin, depinde puternic de industria de autovehicule.
Volvo şi Saab sunt mărci binecunoscute.
Industria suedeză de autovehicule, precum restul industriei de autovehicule, a fost puternic afectată de criză.
Mai mulţi factori au contribuit la această criză, dar un factor special este eşecul în a schimba producţia cu destul timp înainte.
Este necesară trecerea la o producţie de maşini mai mici, mai ecologice şi cu consum mai redus de energie.
UE a cerut de multă vreme flexibilitate unilateral din partea muncitorilor.
Eu şi Grupul Confederal al Stângii Unite Europene/Stânga Verde Nordică solicităm impunerea cerinţei de flexibilitate şi din partea conducerii marilor întreprinderi.
Lipsa de flexibilitate şi noua gândire au contribuit, de fapt, la criza pe care o vedem în industria de automobile şi în alte industrii.
În sfârşit, aş dori să spun că industria de automobile este un loc de muncă important, adesea predominant masculin, şi are sprijinul nostru deplin.
Am încredere că UE va arăta acelaşi grad de angajament când va fi vorba de o criză şi de recesiune în ceea ce am putea considera locuri de muncă pentru femei.
- Domnule preşedinte, aţi fi putut ghici ce vor spune aceste rapoarte.
Avem o problemă şi Uniunea Europeană trebuie să-şi spună părerea.
Trebuie să dea impresia că este la conducere pentru a rezolva problema.
Aşa că avem un Plan european de redresare economică din care face parte industria de automobile.
Dar în realitate fiecare producător va avea grijă de el însuşi cât va putea de bine şi fiecare ţară se va îngriji de producătorii săi cât poate de bine.
Există, desigur, posibilitatea acordării unui anumit sprijin, un sprijin financiar pentru industria de automobile şi alte sectoare pentru a păstra capitalul intact şi pentru a menţine experienţa intactă.
Dar acest lucru poate fi decis doar la nivel naţional, pentru că sprijinul - în afara celui acordat de Banca Europeană de Investiţii, menţionat de domnul Verheugen - poate fi oferit doar de contribuabilii naţionali.
Există totuşi un lucru pe care Uniunea Europeană îl poate face constructiv în acest caz, cel puţin până la încheierea recesiunii, şi anume să elimine restricţiile de mediu pentru producătorii de automobile.
Industria are deja probleme grave.
Aceste restricţii de mediu şi alte restricţii standard fac autovehiculele mai scumpe.
Ajutaţi astfel la distrugerea completă a unei industrii şi aşa într-o situaţie critică.
- Domnule preşedinte, ieri, în oraşul meu natal, Birmingham, s-a desfăşurat o întâlnire la nivel înalt privind criza din industria de automobile.
Mi-a părut rău că nu am putut să fiu acolo pentru că mi-am început activitatea în industria de automobile cu 40 de ani în urmă.
Am trecut prin multe crize, dar niciuna ca aceasta.
Nu a existat niciodată o situaţie în care vânzările să scadă atât de repede.
Vreau să le spun colegilor mei din Grupul Verzilor că dacă merg şi se uită la maşinile nevândute, vor constata că modelele cele mai mici, mai uşoare şi mai ecologice se regăsesc acolo într-o proporţie mai mare.
Acesta nu este un eşec al modelelor de afaceri: este un eşec al întregului sistem economic.
Una din datele statistice prezentate la întâlnirea noastră la nivel înalt - a profesorului David Bailey de la Şcoala de Afaceri din Birmingham - estimează că în ultimele şase luni unui număr de 300 000 de consumatori din Regatul Unit i s-a refuzat cererea de credit pentru maşină.
Acum unora dintre ei poate că acestea le-ar fi fost oricum refuzate, dar acesta este natura situaţiei cu care ne confruntăm.
În ceea ce priveşte unele din lucrurile despre care am discutat - şi sunt întru totul de acord cu ce a spus Stephen Hughes despre Nissan şi el îi cunoaşte foarte bine - putem face ceva la nivel naţional şi european pentru a ajuta industria în acest proces de restructurare.
Este cu mult mai bine să ajutăm industria să îşi menţină pe statele de plată pe oamenii de bază şi să-i recalifice decât să-i lase să plece şi ulterior să-i reangajeze.
Avem stimulente pentru a investi în acele maşini noi pe care doamna Harms şi alţii le doresc.
Faptul că Verzii vorbesc despre automobilele electrice ca reprezentând o soluţie arată cât de puţin informaţi sunt despre lumea reală - acestea sunt la cel puţin 10 ani distanţă şi ştim cu toţii acest lucru.
Problema, de fapt, este să readucem cumpărătorii şi cererea înapoi în economie.
Trebuie să abordăm problema creditelor; trebuie să ajutăm cumpărătorii publici să revină pe piaţă să cumpere autobuze ecologice, camioane ecologice, autovehicule ecologice - de fapt, vor exista lucruri care vor fi puse în aplicare.
Nu dorim o cursă competiţională între companii.
Domnul Vondra a fost cât se poate de clar că aceasta este o piaţă unică şi nu dorim activităţi competitive acolo.
Dar, mai presus de orice, trebuie să recunoaştem că dealerii de maşini trebuie să fie acolo pe piaţă să vândă şi să se ocupe de maşini.
Ultimul punct este pentru dumneavoastră, domnule comisar, şi aţi vorbit mai devreme despre doamna Kroes care lucrează la acest lucru: vă rog să îi transmiteţi doamnei Kroes să retragă de pe agendă această propunere total nedorită şi destabilizatoare de a schimba întreaga structură a contractelor dealerilor.
Nimeni nu a cerut aşa ceva şi nu ne dorim acest lucru.
(FR) Domnule preşedinte, domnule comisar, doamnelor şi domnilor, trebuie să revigorăm marile politici industriale care au stat la baza constituirii Uniunii Europene.
A fost cazul cărbunelui şi oţelului.
Forţa acestor politici rezidă în faptul că ele au constituit instrumente de modernizare - cum trebuie să fie decarbonizarea sectorului automobilelor - în acelaşi timp fiind politici sociale pentru sprijinirea, apărarea, pregătirea şi protecţia angajaţilor.
De aceea, aş dori să vă supun atenţiei patru propuneri.
În primul rând, constituirea unui Fond european de sprijin pentru angajaţii din sectorul de automobile care să depăşească Fondul de modernizare, pentru că este important să păstrăm angajaţii în companii în aceste perioade cruciale sprijinind nivelul lor de remunerare în caz de şomaj parţial şi sprijinind calificarea lor în interiorul companiei.
Nu putem să ne mulţumim cu recalificarea ipotetică a angajaţilor care au fost concediaţi.
În al doilea rând, trebuie să creăm o agenţie pentru inovaţii şi să accelerăm finanţarea cercetării şi dezvoltării pentru a avansa foarte repede şi pentru a acoperi deficitul tehnologic dintre autovehiculele ecologice şi cele sigure.
În al treilea rând, să accelerăm reînnoirea vehiculelor aflate în circulaţie.
Primele din programul de reînnoire a parcului auto pot fi eficiente.
Ele trebuie să se armonizeze la nivelul Uniunii Europene pentru a evita efectele unei concurenţe nesănătoase.
Cu toate acestea, aş dori să închei cu acest punct.
Înţeleg perfect înţelesul cuvântului concurenţă, dar este necesar, de asemenea...
(Preşedintele l-a întrerupt pe vorbitor)
Doamnelor şi domnilor, acum este momentul ca preşedintele să primească cereri suplimentare de luare a cuvântului, dar avem o problemă, întrucât mulţi membri au cerut să ia cuvântul.
De aceea, voi respecta cu stricteţe decizia Biroului de a da cuvântul unui număr de cinci membri.
Ei vor fi întrerupţi automat de îndată ce minutul acordat fiecăruia expiră.
Din dezbaterile privind criza industriei de automobile şi din deciziile care vor urma nu trebuie să lipsească problemele producătorilor de componente auto.
Aceştia au fost, la rândul lor, atinşi de criză ca urmare a efectului de domino, pentru că depind de întreruperile de producţie ale beneficiarilor.
În România există, de exemplu, peste 400 de companii care produc componente auto şi care au avut în 2008 o cifră de afaceri cumulată de 8 miliarde de euro.
Trei sferturi dintre aceste companii sunt mici şi produc, de obicei, pentru un singur beneficiar.
Aşadar, resimt extrem de dur efectele crizei.
În aceste condiţii, sunt nevoite să recurgă la concedieri sau să găsească soluţii ca reducerea timpului de lucru sau concedii fără salarii.
La fel de grav afectaţi sunt şi producătorii de anvelope.
Ţinând cont de numărul mare de angajaţi din cadrul acestor companii, consider că se impune includerea producătorilor de componente auto şi anvelope în orice viitoare formulă de susţinere economică în contextul crizei.
(DE) Domnule preşedinte, domnul comisar Verheugen tocmai ne-a prezentat cât de dramatice sunt cifrele şi care este situaţia actuală pe piaţa de autovehicule.
Aşadar, evenimentele dramatice necesită o acţiune armonizată.
În 2006, noi, cei din Parlamentul European, am lansat un raport din proprie iniţiativă privind armonizarea taxei pe autovehicule, despre care speram că va fi stabilită în funcţie de emisiile de bioxid de carbon şi de consum.
Consider că acesta ar fi un program economic prin care Consiliul, în unanimitate - întrucât acest aspect trebuie decis în unanimitate - ar arăta cum taxele pentru autovehicule pe bază de consum pot fi aduse la un numitor comun.
Despre ceea ce spunea colega mea, doamna De Vits, adică despre General Motors, aş dori să întreb Comisia dacă şi-a luat măsuri de precauţie în eventualitatea colapsului companiei-mamă.
Într-un astfel de caz, ar acţiona Comisia în mod armonios pentru a găsi o soluţie europeană pentru filialele General Motors?
- (PL) Domnule preşedinte, aş dori să vă atrag atenţia asupra a trei aspecte în cadrul acestei dezbateri.
Guvernele statelor membre europene acordă producătorilor de autovehicule un sprijin financiar substanţial care se ridică la zeci de miliarde de euro.
Guvernul german, pe lângă sprijinirea producătorilor germani, a decis să ajute utilizatorii de vehicule.
Oricine decide să-şi trimită maşina la cimitirul de maşini va primi 2 500 de euro.
Comisia Europeană, care, până acum, a monitorizat strict îndeplinirea normelor de acordare a ajutorului de stat companiilor, s-a grăbit să-şi dea acordul în toate aceste cazuri, în general, adaptându-şi deciziile la decizii anterioare ale guvernelor statelor membre în cazul acestor aspecte.
Fără a pune la îndoială principiile care stau la baza deciziei de a sprijini industria de autovehicule din Europa, aş dori să vă reamintesc încă o dată cât de dureros de nedreaptă a fost decizia Comisiei Europene, şi anume rambursarea ajutorului de stat acordat de către guvernul polonez şantierelor navale poloneze.
Ca urmare a acestei decizii, circa 50 000 de locuri de muncă sunt desfiinţate în sectorul construcţiilor navale poloneze, în timp ce peste zece mii de locuri de muncă se vor pierde în industriile conexe în perioada următoare.
- (SK) Domnule comisar Verheugen, Comisia Europeană trebuie să întreprindă măsuri concrete pentru a redresa industria de automobile.
Mai mult decât orice, trebuie să prevenim denaturarea pieţei interne.
Măsurile de protecţie propuse de unele state nu reprezintă o cale de rezolvare a crizei actuale.
Cer Comisiei să prezinte cât mai curând cu putinţă măsuri pentru un program european de reînnoire a parcului auto.
Domnule Vondra, aştept din partea Consiliului ca statele membre la reuniunea Consiliului European din luna martie să aprobe un program de reînnoire a parcului auto care va stimula direct puterea de cumpărare a consumatorilor care intenţionează să-şi ia maşini noi.
Cred cu tărie că dacă UE doreşte să fie cel mai mare exportator de autovehicule şi, în acelaşi timp, doreşte să fie lider mondial în lupta împotriva schimbărilor climatice, atunci trebuie să ajute industria de autovehicule, care este cel mai mare investitor privat în cercetare şi dezvoltare.
Prin finanţarea cercetării şi dezvoltării, prin sprijinirea investiţiilor...
- Domnule preşedinte, am ascultat cu atenţie dezbaterea şi nu voi scoate în evidenţă nimic nou.
Aş vrea doar să subliniez câteva observaţii care s-au făcut şi care, după părerea mea, ar trebui să fie un corolar al întregii dezbateri.
Mă refer la cuvintele domnului Vondra, că trebuie să luăm în considerare o concurenţă loială şi să evităm denaturarea pieţei, şi la observaţiile comisarului, că trebuie să fim corecţi şi să nu creăm speranţe false.
Mai presus de orice, domnule comisar, vă mulţumesc că aţi spus că trebuie să le permitem producătorilor să fie mai flexibili prin reducerea reglementărilor, a legislaţiei şi a birocraţiei exorbitante.
Acordaţi-mi 30 de secunde să explic regula stabilită de Birou, pentru că recunosc că este cât se poate de dezagreabil pentru membri să ceară cuvântul şi să nu li se acorde.
Biroul a decis ca timpul fundamental pentru dezbateri este cel desemnat membrilor care vorbesc folosind timpul alocat diferitelor grupuri parlamentare.
În consecinţă, în procedura "catch-the-eye”, se dă cuvântul unui număr de cinci membri, câte un minut fiecare, în ordine, de la grupul cel mai mare la cel mai mic.
Cu toate acestea, dacă sunt şase cereri şi avem şase minute la dispoziţie, pot fi ascultaţi cu toţii.
Timpul acordat poate fi extins la şase, posibil, chiar şapte minute.
Cu toate acestea, în acest caz, 12 membri au solicitat să ia cuvântul.
Doar cinci dintre ei au primit dreptul la cuvânt, aşa cum a stabilit Biroul la acest punct din dezbatere.
Clarific acest aspect pentru a fi luat în consideraţie în situaţiile viitoare.
Domnul Vondra are acum cuvântul pentru a răspunde din partea Consiliului diferitelor discursuri.
Domnule ministru, aveţi cuvântul.
preşedinte în exerciţiu al Consiliului. - Domnule preşedinte, aş dori să le mulţumesc membrilor pentru o dezbatere foarte utilă.
Consiliul apreciază toate contribuţiile dumneavoastră la această dezbatere şi va încerca să facă tot posibilul pentru a-şi îndeplini rolul, împreună cu Comisia, în rezolvarea cât mai multor probleme din industria de automobile.
Nu există nicio îndoială că ar trebui să existe câteva măsuri pe termen scurt şi acestea sunt deja aplicate la nivelul statelor membre.
Deci cred că suntem de acord că aceste măsuri trebuie să fie susţinute financiar în mod realist, ca şi în alte privinţe.
Ele trebuie direcţionate, eficientizate şi, mai ales, trebuie îndeplinite într-un mod care să fie compatibil cu normele stricte privind ajutorul de stat în conformitate cu dreptul comunitar.
V-am informat, de exemplu, despre iniţiativele cu privire la programul de reînnoire a parcului auto; deci, este într-adevăr important ca măsurile întreprinse să fie în conformitate cu normele privind concurenţa şi ajutorul de stat şi evită denaturarea pieţei unice.
Al doilea punct pe care doresc să îl exprim este acela că trebuie să reţinem faptul că industria europeană de automobile este lider mondial - suntem exportatori, cei care producem maşini - şi, din acest punct de vedere, trebuie să ţinem seama de necesitatea menţinerii eficienţei pe termen lung, precum şi a competitivităţii acestei industrii.
Deci, măsurile întreprinse trebuie să îndeplinească anumite criterii în ceea ce priveşte viabilitatea pe termen lung şi competitivitatea industriei europene, inclusiv investiţia în inovaţie şi autovehicule ecologice etc.
Prin urmare, Consiliul depune toate eforturile necesare ca toate eforturile pentru cercetare şi dezvoltare tehnologică şi inovaţii în industria de automobile, dar şi măsurile pe termen scurt din acest raport să fie pe deplin coerente cu obiectivele generale ale Strategiei de la Lisabona.
Cel de-al treilea punct se referă la faptul că trebuie să urmărim evoluţiile din afara Europei.
Suntem conştienţi cu siguranţă de caracterul structural şi profund al crizei din sectorul autovehiculelor din SUA şi de faptul că producătorii americani se află într-o situaţie mult mai nefavorabilă decât cei europeni.
Deci este evident - şi Günter Verheugen a menţionat acest lucru - că Statele Unite nu pot permite ca industria de automobile să moară pur şi simplu, pentru că nu ar fi în beneficiul nostru.
Dar trebuie să lucrăm pe plan politic cu partenerii noştri, în special în cadrul Organizaţiei Mondiale a Comerţului, pentru a asigura menţinerea pe cât posibil a unor condiţii echitabile de concurenţă.
Acelaşi lucru se aplică şi celorlalţi producători de automobile şi industrii din Asia.
Urmărim, de asemenea, evoluţiile din Coreea şi Japonia etc.
În prezent, suntem în perioada premergătoare Consiliului Competitivitate, care se va desfăşura la începutul lunii martie, şi sperăm să obţinem o decizie de înaltă calitate şi, desigur, consensuală pentru Consiliul European de primăvară care se va ocupa, în principal, de aspectele economice.
Vicepreşedinte al Comisiei. - (DE) Domnule preşedinte, sunt de acord cu ceea ce mulţi vorbitori au spus, în special doamna Harms.
Măsurile pe termen scurt pe care le stabilim acum nu trebuie sub nicio formă să contravină obiectivelor noastre pe termen lung.
Acesta este lucrul cel mai important.
Întrucât aţi fost atât de amabil, şi eu voi fi amabil şi voi spune ceva ce vă va face plăcere şi pe care l-am mai spus în 2006, şi anume că viitorul industriei europene de autovehicule va fi unul ecologic sau această industrie nu va avea un viitor în Europa.
Daţi-mi voie să clarific acest lucru.
Oamenii pot discuta dacă alegerea modelelor realizate de producătorii europeni, în special cei germani, este răspunzătoare de criza în care ne aflăm.
Nu ştiu.
Au existat autovehicule ecologice în trecut, precum şi modele cu consum redus - gândiţi-vă la modelul Smart de la Mercedes, care a dus la pierderi de miliarde pentru companie.
De aceea, lucrurile nu sunt doar albe sau negre, cum aţi putea crede.
Din punct de vedere al protecţiei mediului, alegerea modelelor a fost clar greşită, iar faptul că lucrurile se schimbă acum, pe timp de criză, nu înseamnă că va fi mai uşor, dar nici nu schimbă faptul că această transformare este necesară şi trebuie să se petreacă repede.
Asupra acestui punct suntem complet de acord.
O barieră tarifară împotriva maşinilor din SUA, domnule Louis, este categoric ceva ce nu vom introduce.
Dacă este ceva ce nu vom face, acesta este acel lucru.
Autovehiculele americane nu joacă un rol real pe piaţa europeană, în timp ce maşinile europene joacă un rol important pe piaţa americană.
Dacă există o voce aici, în Parlamentul European, care ne cere să protejăm piaţa de maşinile americane, mi-e teamă că va fi o voce în Congresul american de la Washington care va susţine că trebuie să-şi protejeze piaţa de maşinile europene.
Poziţia noastră n-ar arăta prea bine într-o astfel de situaţie.
Vă cer cu toată seriozitatea să nu mai luaţi în calcul această idee.
Nu pot decât să sprijin de deplin cele spuse de domnul Groote cu privire la taxa auto.
M-am gândit că observaţiile critice la adresa acestui subiect în mod deosebit erau valabile.
Reformularea taxei auto conform unui principiu bazat pe emisiile de CO2 este un subiect impus de Comisie de ceva timp şi mă întristează faptul că avansul înregistrat în această problemă a fost atât de lent.
Domnule Groote, veţi înţelege că nu pot exprima niciun punct de vedere public cu privire la problema pe care aţi ridicat-o la General Motors şi Opel.
Trebuie să vă mulţumiţi cu ceea ce voi spune, şi anume că urmărim îndeaproape această evoluţie şi suntem în discuţii cu toate părţile relevante.
Aş mai dori să îi fac pe cei care, pe bună dreptate, au pus un accent deosebit pe problema ocupării forţei de muncă să realizeze faptul că, de fapt, Comisia deja a prezentat o propunere privind transformarea Fondului european de ajustare la globalizare într-un instrument mai flexibil şi mai eficient.
Dacă propunerile Comisiei s-ar aplica şi transpune urgent- şi eu aş emite o cerinţă presantă pentru ca dumneavoastră cu toţii să faceţi acest lucru - am putea fi în situaţia de a furniza ajutor, în special, pentru muncitorii temporari din industria de autovehicule şi muncitorii necalificaţi, care în final sunt primii pe marginea prăpastiei.
Regulile pentru primele din programul de reînnoire a parcului auto - acest aspect a fost discutat în repetate rânduri şi aş vrea să îl mai spun încă o dată - sunt clar definite.
Nu poate exista nicio reglementare europeană care să forţeze fiecare stat membru să participe la acest program.
Este absolut imposibil.
În acelaşi mod, nu poate exista nicio reglementare europeană conform căreia nivelul primei să fie acelaşi pretutindeni.
Valorile de referinţă trebuie stabilite la nivel european şi acesta este cazul.
Am convenit asupra acestui lucru la întâlnirea din 16 ianuarie, de la Bruxelles.
În final, aş dori să evidenţiez, încă o dată, ceea ce mulţi dintre dumneavoastră aţi spus, şi anume că trebuie să ne gândim dincolo de industria de autovehicule când discutăm despre actuala criză.
Este, de fapt, absolut corect să spunem că trebuie identificate sistemele de trafic inteligente, sistemele inteligente de management al traficului, soluţiile inovatoare de ultimă generaţie pentru tranzitul viitor personal şi în masă şi poate că această criză oferă posibilitatea de a înainta aceste soluţii cu mai multă forţă.
Personal, indiferent de situaţie, aş dori foarte mult să văd acest lucru petrecându-se.
(DE) Domnule preşedinte, tocmai aţi făcut o declaraţie despre decizia Biroului, explicând de ce sistemul de dezbatere "catch-the-eye” a fost schimbat.
În acest sens, aş vrea să protestez oficial împotriva acestei schimbări.
Această procedură a fost introdusă pentru a da energie dezbaterilor noastre, pentru a genera dialog cu Comisia şi pentru a consolida cultura dezbaterii.
Ceea ce a decis acum Biroul este complet contraproductiv şi aş dori să vă rog să ridicaţi această problemă la Conferinţa Preşedinţilor şi să răspundeţi acestui protest.
în scris. - Aş dori să atrag atenţia asupra faptului că în insulele malteze criza economică în industria de autovehicule este combinată din cauza unei grave erori administrative.
În Malta autovehiculele sunt supuse unei taxe de înmatriculare împovărătoare, pentru care guvernul colectează şi TVA.
Acum s-a stabilit că guvernul îşi însuşea banii de la miile de proprietari de autovehicule, ceea ce nu trebuia să se întâmple.
Guvernul refuză să restituie banii miilor de proprietari de vehicule care au plătit sume substanţiale când nu trebuia.
Guvernul Maltei pretinde că rambursarea se va ridica la milioane de euro.
Tocmai de aceea guvernul are o datorie şi o obligaţie de a returna taxele impuse în mod necorespunzător.
Este o eroare atât de gravă încât, dacă s-ar fi întâmplat în oricare alt stat membru al UE, guvernul ar fi fost forţat să demisioneze.
În Malta, guvernul n-a avut nici măcar decenţa să îşi asume răspunderea şi să le ceară scuze miilor de maltezi şi gozitani care au fost afectaţi.
Se puteau găsi soluţii prin oferirea de reduceri proprietarilor acestor autovehicule la aspecte, precum licenţele anuale.
Se pare că guvernul este surd la orice asemenea sugestie.
în scris. - Dacă privim Uniunea Europeană ca pe un organism viu, atunci industria europeană a autovehiculelor este coloana sa vertebrală.
Reprezintă 3% din PIB-ul UE şi generează un surplus comercial de 35 miliarde de euro.
2008 a fost însă un an greu pentru aceasta industrie, în condiţiile în care în prima jumătate a anului vânzările de maşini au scăzut datorită creşterii preţului la carburanţi, iar în a doua jumătate au scăzut cu 19,3% ca urmare a crizei financiare.
Nu sunt singurele dificultăţi cu care se confruntă acest sector.
În perioada 2009 - 2015, sectorul auto trebuie să îndeplinească noi standarde pentru emisiile poluante, economia carburantului ş.a.m.d., iar toate acestea adaugă miliarde de euro la costurile industriei.
Cifrele de mai sus sunt relevante şi pentru că industria auto asigură veniturile a peste 12 milioane de familii.
O slujbă la o companie auto ţine încă 4 la furnizori şi alte 5 în sectoarele conexe şi vânzări.
Este deci limpede că sănătatea acestui sector al economiei europene este vitală pentru economia UE în general.
În aceste condiţii, intervenţia rapidă şi coordonată a guvernelor şi instituţiilor europene este absolut necesară (programele de returnare a maşinilor vechi contra unei reduceri consistente la achiziţionarea uneia noi, ajutoare financiare etc.).
Criza economică a avut un impact puternic asupra industriei de automobile, un sector ce are o contribuţie semnificativă la PIB-ul multor state europene.
Chiar dacă UE nu dispune de mecanisme de intervenţie directe, statelor membre trebuie să li se permită să adopte măsurile necesare pentru a preveni colapsul unei industrii de care depind locurile de muncă a mii de cetăţeni europeni.
Şi industria de autovehicule din România a fost grav afectată de criză.
Este suficient să menţionez cazurile Dacia Renault, care îşi restrânge activitatea, şi Ford, care a solicitat sprijin din partea statului român.
Situaţia gravă la nivel european impune aplicarea imediată a măsurilor potrivite.
Nu mă refer, în acest caz, la măsuri protecţioniste, care denaturează piaţa, ci la măsuri care oferă oportunităţi egale fiecărei industrii europene şi le permit angajaţilor din această industrie să îşi păstreze locurile de muncă.
Nu este suficient să luăm măsuri pe plan naţional, întrucât trebuie să acţionăm şi la nivel european.
Planul de redresare economică permite ca acest lucru să se întâmple pentru că propune noi reglementări în privinţa creditelor în sistemul bancar european, ceea ce facilitează accesul la credit.
Este, de asemenea, important ca schemele de ajutor de stat, pe care statele membre le aplică, să poată fi accesate rapid şi uşor.
Acesta este un aspect cheie pentru investitorii strategici, precum cei din industria de automobile.
Timpul afectat întrebărilor (întrebări adresate Consiliului)
Urmează timpul afectat întrebărilor (B6-0006/2009).
Următoarele întrebări au fost adresate Consiliului.
Subiect: IMM-urile
Având în vedere că economia este una din cele "3 E-uri” pe lista priorităţilor preşedinţiei cehe, ce paşi specifici va întreprinde Consiliul pentru a consolida încrederea întreprinderilor mici şi mijlocii în economia de piaţă în lumina actualei situaţii economice?
preşedinte în exerciţiu al Consiliului.-- Daţi-mi voie să încep prin a spune că apreciez întrebarea despre IMM-uri, pentru că în timpul actualei crize economice afacerile mari şi companiile mari sunt întotdeauna suficient de puternice pentru a face presiuni pentru o oarecare uşurare a situaţiei lor, dar este cu mult mai greu pentru IMM-uri şi este nevoie cu siguranţă de o abordare sistemică.
La 1 decembrie 2008, după cum ştiţi, Consiliul a subscris la Planul European de Redresare Economică, care a fost prezentat de Comisie pe 26 noiembrie, 2008.
Ca răspuns la criza financiară, Consiliul a suportat o stimulare echivalentă cu aproximativ 1,5% din produsul intern brut al UE pentru a redresa afacerile şi încrederea consumatorului.
Mai mult, planul conţine măsuri specifice de sprijinire a IMM-urilor, cele mai importante fiind cele îndreptate spre îmbunătăţirea accesului la finanţare pentru IMM-uri şi reducerea poverii administrative.
Consiliul a mai fost de acord că îmbunătăţirile condiţiilor cadru pentru afacerile europene, în special pentru întreprinderile mici şi mijlocii, este esenţial pentru contracararea efectelor crizei în ce priveşte concurenţa şi pentru sprijinirea şi maximizarea creării de locuri de muncă.
Consiliul a mai adoptat două seturi de concluzii referitoare la acordarea de sprijin IMM-urilor, în contextul competitivităţii în ansamblu.
În primul rând, concluziile care subscriu la propunerile de sprijin pentru IMM-uri prezentate în Comunicarea Comisiei cu titlul, după cum probabil ştiţi, "Gândiţi mai întâi la scară mică: o lege pentru afaceri mici pentru Europa”, această aşa numită SBA (Small Business Act), care include un plan de acţiune ce subliniază prioritatea măsurilor care necesită atenţie deosebită.
În al doilea rând, concluziile la Comunicarea Comisiei denumită "Către grupuri de nivel internaţional în Uniunea Europeană - punerea în aplicare a strategiei de inovare cu bază largă”.
Deşi grupurile nu sunt menite exclusiv IMM-urilor, ele joacă un rol important în multe grupuri înfiinţate în toată UE.
La întâlnirea sa de la jumătatea lui decembrie 2008, Consiliul European a aprobat acest Plan European de Redresare Economică şi a sprijinit deplina punere în aplicare a planului de acţiune pentru Legea Afacerilor Mici.
A sprijinit în mod specific creşterea intervenţiei Băncii Europene de Investiţii la 30 de miliarde de Euro pentru 2009-2010, în special pentru credite acordate IMM-urilor, care se ridică la peste 10 milioane Euro faţă de norma de creditare obişnuită pentru acest sector.
Consiliul a mai sprijinit o scutire temporară pe timp de doi ani dincolo de pragul de minimis al ajutorului de stat pentru o sumă de până la 50.000 Euro şi adaptarea cadrului de ajutorare de stat, după cum se cere pentru sporirea sprijinului pentru întreprinderi, în special pentru IMM-uri.
Consiliul a mai solicitat folosirea procedurilor accelerate pentru acordarea contractelor de achiziţii publice prevăzute pentru legislaţia CE, ca şi reducerea poverii administrative asupra afacerilor.
Preşedinţia cehă va continua să urmărească acest efort, pentru că economia noastră se bazează în mare parte pe IMM-uri, deci avem propria noastră experienţă în acest sens.
De aceea, ambele Consilii ale Concurenţei de sub preşedinţia Republicii Cehe care vor urma- unul se va desfăşura curând, la începutul lui martie, cât şi cel neoficial de la Praga - vor aborda problema reducerii poverii administrative, dat fiind că noi suntem de părere că o reglementare mai bună este un factor important pentru îmbunătăţirea competitivităţii, în special pentru IMM-uri şi joacă un rol şi mai important în momente de criză economică.
În plus, preşedinţia va încerca să facă progrese în punerea în aplicare a planului de acţiune şi să situeze această politică a IMM-urilor în prim planul societăţii, ca şi să lege punerea în aplicare a planului de acţiune de programele naţionale de reformă ale tuturor statelor membre.
Preşedinţia va continua de asemenea cu un efort sporit să discute propunerile legislative referitoare la IMM-uri, cum ar fi reglementarea privind Statutul pentru o societate privată europeană, care va oferi IMM-urilor o formă de afacere care să le permită să beneficieze de potenţialul lor şi să se dezvolte prin activităţi transfrontaliere.
O altă propunere legislativă pe care trebuie s-o menţionez este directiva propusă pentru reducerea cotelor de TVA pentru servicii care presupun mână de lucru intensivă, despre care se va discuta la viitoarele Consilii ECOFIN.
În plus, Consiliul se va preocupa de revizuirea Directivei privind întârzierea efectuării plăţilor, care este în curs de pregătire şi care va asigura plata la timp a întreprinderilor mici şi mijlocii pentru toate tranzacţiile de afaceri.
Subliniez, este o problemă destul de importantă în situaţia de faţă.
Dat fiind că am cam întârziat, propun Consiliului să răspundă la toate întrebările suplimentare împreună.
După cum ştiţi, nu pot să accept decât două întrebări suplimentare pe lângă cele ale autorilor iniţiali.
Acesta fiind cazul nostru, am selectat două din cele cinci întrebări înaintate pe baza criteriului selectării de grupuri politice şi naţionalităţi diferite.
Membri selectaţi sunt Philip Bushill-Matthews şi Silvia-Adriana Ţicău
autor. De obicei folosesc propria limbă maternă, dar, cum îl înlocuiesc pe Marian Harkin, voi încerca într-o engleză stâlcită.
Aceasta este o limbă comună în acest Parlament.
Domnule ministru, aţi menţionat povara administrativă şi ţelul de a o reduce cu 25% până în 2012.
Chiar vi se pare un ţel ambiţios?
N-am putea face mai mult, şi aţi putea fi mai exact asupra celor întreprinse până acum?
Care vă sunt ţintele?
N-aţi putea realiza o reducere cu 25% până în 2010, de exemplu?
Asta ar fi într-adevăr ambiţios
- Aţi menţionat revizuirea Directivei privind întârzierea efectuării plăţilor, care cred că este extrem de importantă.
Totuşi, am fost îngrijorat că perioada de consultări pentru aceasta s-a încheiat la sfârşitul lui august, chiar înainte să lovească criza financiară.
Dacă perioada de consultări ar fi fost extinsă, cred că am fi obţinut răspunsuri mai solide ca bază pentru o mai bună revizuire a Directivei.
Merită să luăm în considerare deschiderea unei alte perioade scurte de consultări ca să obţinem cele mai actuale informaţii posibile, pe care s-ar putea baza revizuirea?
Aş dori să întreb Consiliul referitor la planul european de redresare economică.
Acest plan prevede o sumă de 30 de miliarde de euro pentru întreprinderile mici şi mijlocii.
Comisia ne-a informat că se vor acorda pe principiul "primul venit, primul servit”.
Doresc să întreb Consiliul ce măsuri ia pentru ca toate statele membre să-şi dezvolte programe naţionale pentru sprijinul întreprinderilor mici şi mijlocii, ca să poată accesa aceste fonduri?
Preşedinte în exerciţiu al Consiliului? - Ca răspuns la întrebarea domnului Medina Ortega, care se referă la Organizaţia Mondială a Comerţului, cred că este o problemă importantă.
Am citit cu toţii rapoartele - unii dintre noi au participat chiar activ - de la Forumul Economic Mondial din Davos, şi am ascultat recentele comentarii ale lui Pascal Lamz şi ale altora.
Nu există nici o îndoială că există o teamă privind creşterea protecţionismului, aşa că suntem cât se poate de conştienţi cu privire la provocările cu care ne vom confrunta.
Aş dori să evidenţiez că pe 15 noiembrie anul trecut membri G20 au subliniat importanţa stabilirii modalităţilor pentru încheierea unui acord până la sfârşitul anului 2008, termen care a trecut deja.
În acest context delegaţia membrilor Organizaţiei Mondiale a Comerţului, inclusiv a Comisiei Europene din partea UE, şi-au intensificat eforturile la Geneva pentru a da un impuls politic.
S-a lucrat foarte mult la asta iar efortul a condus la o nouă revizuire a textelor AGRI şi NAMA.
În plus, în lumina actualei evoluţii politice şi economice, la mijlocul lunii decembrie a anului trecut, Consiliul Europei a declarat în concluziile sale că a subscris la obiectivul de a atingere a unui acord anul acesta, în cadrul Organizaţiei Mondiale a Comerţului privind modalităţile prin care runda Doha se poate finaliza cu un raport şi rezultat ambiţios, global şi echilibrat.
Consiliul şi Comisia erau pregătite pentru o participare constructivă a UE la discuţiile ministeriale, dacă şi când erau convocate.
Cu toate acestea, pe 12 decembrie 2008, directorul general al OMC, Pascal Lamy, la o întrunire neoficială a şefilor de delegaţii, a arătat că nu va convoca miniştri pentru a finaliza modalităţile până la sfârşitul anului, deoarece nu există condiţiile necesare pentru o întâlnire ministerială de succes, în ciuda consultărilor intensive.
Ţelul Agendei de dezvoltare Doha (ADD) este de a realiza liberalizarea transparentă a comerţului la nivel multilateral ceea ce va aduce avantaje pe termen lung şi o creştere a economiei mondiale, în special pentru ţările în curs de dezvoltare, graţie caracterului orientat spre progres al acestei runde.
De aceea, în ciuda faptului că nu a fost posibilă nici o concluzie până la finele lui 2008, Consiliul rămâne pe deplin angajat în favoarea unui sistem comercial multilateral, ca şi la atingerea unui rezultat ambiţios, echilibrat şi cuprinzător pentru runda OMC Doha.
Acest lucru este şi mai important având în vedere situaţia economică şi financiară actuală.
Deşi preşedinţia este pe deplin conştientă de obstacolele existente în calea încheierii cu succes a întregului proces, va căuta fără îndoială să pună în aplicare aceste angajamente lucrând la reînnoirea discuţiilor privind ADD de îndată ce condiţiile o vor permite.
Va sprijini o activitate mai intensivă în cadrul agendelor OMC, în special în domeniile serviciilor şi TRIPS.
(ES) Vă mulţumesc domnule preşedinte în funcţie al Consiliului, pentru acel răspuns, pe care îl consider destul de cuprinzător.
Aş dori, cu toate acestea, să amintesc Preşedintelui în exerciţiu al Consiliului că, în vara anului 2008, runda Doha era pe cale să încheie un acord, care însă nu s-a putut încheia pentru că unele ţări BRIC nu erau dispuse să facă nici un fel de concesii.
Având în vedere că ţările BRIC jucau un rol mai important la întâlnirea de la Washington, este posibil ca lipsa de dorinţă a acestor ţări de a face vreo concesie se datora sentimentului acestora că li se acordase o poziţie secundară, în timp ce la întâlnirea de la Washington li s-a acordat un rol prioritar.
Are oare preşedinţia Consiliului vreo informaţie că ţările BRIC, ca o consecinţă a angajamentelor asumate la Washington, ar fi dispuse să adopte un rol mai activ şi să contribuie la succesul rezultatului rundei Doha?
- Mă întrebam, ca o completare la această întrebare, dacă, privind noile propuneri ale Uniunii Europene, sau eventuale propuneri noi cu care ar veni Uniunea Europeană, domnia sa este de acord că orice astfel de propunere trebuie să includă acţiuni de eliminare a inechităţilor politicii agricole comune astfel încât să putem debloca negocierile în NAMA şi ulterior să deblocăm negocierile privind serviciile, care justifică circa 70% din PIB-ul UE.
Este de acord că a sosit momentul ca UE să-şi dovedească angajamentul în liberalizarea comerţului?
Aş dori să îl întreb pe domnul ministru dacă şi-a îndreptat atenţia asupra elementelor protecţioniste din planul de redresare din Statele Unite, în special modul în care au fost evidenţiate de membrii Camerei Reprezentanţilor şi Senatului, şi dacă, în numele Consiliului, a comunicat Administraţiei americane îngrijorarea Uniunii Europene legat de acest lucru.
Asta nu e de bun augur pentru o nouă rundă Doha.
Ar dori să primim asigurări de la domnia sa că îngrijorările noastre sunt comunicate înainte ca legislaţia necesară să fie adoptată de Congresul American?
preşedinte în exerciţiu al Consiliului.- -Aş dori să mulţumesc doamnei Ţicău pentru întrebarea extrem de oportună.
Locuinţele sau problema creşterii eficientizării energetice cu 20% până în 2020, trebuie luată în considerare în mod serios.
Consiliul împărtăşeşte ideea că revizuirea proiectului de directivă privind eficientizarea energiei clădirilor este de importanţă fundamentală pentru realizarea ţintelor Comunităţii cu privire la creşterea eficienţei energiei, energia regenerabilă şi reducerea emisiilor de gaze şi a efectului de seră.
Recenta criză a gazului a dezvăluit încă o dată cât de vulnerabilă este UE faţă de dependenţa de energie.
Dacă am reuşi să îndeplinim ţelul ambiţios de reducere, fără a creşte riscurile de securitate a energiei, atunci va trebui să adoptăm o serie de măsuri pe termen scurt, mediu şi lung care să ne scadă dependenţa energetică.
Creşterea eficientizării energetice a clădirilor este, în mod categoric, printre cele mai importante.
În consecinţă, preşedinţia a început să analizeze acest proiect de directivă la nivelul grupului de lucru.
Aceasta ţintă a examinării este de a explora dificultăţile propunerii.
Ne aşteptăm ca problema sferei de cuprindere a directivei să fie primul aspect adus în discuţie.
Această problemă a sferei de cuprindere este cea mai importantă, nu numai legat de posibila economisire a energiei, dar şi în ce priveşte sarcina administrativă a gospodăriilor.
De aceea, preşedinţia cehă va asigura continuarea eforturilor în mod intensiv în lunile ce vor veni.
Port discuţii în mod regulat cu Martin Bursik, colegul meu din guvern şi din Ministerul Mediului, care prezidează Consiliul respectiv.
Consiliul va urmări îndeaproape activitatea pe această problemă în Comisia ITRE.
Pentru informarea dumneavoastră Mă voi întâlni cu preşedintele Comisiei după această sesiune de întrebări.
Preşedinţia este angajată să facă orice progrese posibile, pentru a adopta directiva rapid.
În acest sens, intenţionează să transmită un raport vizând progresul către Consiliul TTE de la mijlocul lunii iunie.
Adoptarea concluziilor Consiliului la cea de-a doua revizuire strategică a politicii energetice este prevăzută pentru primul Consiliu TTE, ce se va desfăşura pe 19 februarie, şi care va face subiectul primei întâlniri din martie a Consiliului European.
Se va acorda o atenţie deosebită recentei dispute asupra gazului între Ucraina şi Rusia şi consecinţelor acesteia.
Se va ţine o dezbatere politică pe marginea proiectului de directivă al Consiliului privind rezerva de ţiţei.
Deci, în general, Consiliul consideră important ca cea mai mare prioritate să fie acordată finalizării negocierilor cu Parlamentul European în ce priveşte pachetul legislativ referitor la cea de-a treia piaţă internă de energie în lunile care urmează.
Consiliul îşi reaminteşte de asemenea că eficienţa energetică va fi abordată şi în legătură cu o problemă mai largă a securităţii energetice, cu protecţia mediului şi, într-adevăr în contextul examinării celei de-a doua revizuiri strategice a politicii energetice.
Vreau să ştiţi că în raportul meu voi propune înfiinţarea unui Fond european pentru eficienţă energetică şi pentru energii regenerabile, care să ajute la mobilizarea fondurilor private, dar şi a fondurilor publice, pentru implementarea proiectelor de eficienţă energetică pe teritoriul Uniunii Europene şi doresc să am din partea Consiliului sprijin pentru această iniţiativă importantă.
A existat vreo discuţie în Consiliu despre încercarea de a determina statele membre să furnizeze stimulente financiare pentru creşterea eficienţei energetice, în special pentru persoanele în vârstă?
Pe de-o parte ar creşte eficienţa energetică, iar pe de altă parte ar asigura locuri de muncă.
preşedintele în exerciţiu al Consiliului. -Doresc să mulţumesc domnului Burke pentru întrebarea sa privind planurile coridorului de sud şi întâlnirile din timpul următoarei preşedinţii a Republicii Cehe.
Ne vom asigura că acestea sunt cele trei priorităţi - energia, relaţiile externe şi economia - care sunt integrate pe deplin şi interconectate şi ne vom concentra pe iniţiative concrete; aceasta este una dintre ele.
Se va concentra în mod deosebit pe obiectivul asigurării de livrări sigure de energie prin dezvoltarea unei game de relaţii în sectorul energiei cu terţe ţări şi regiuni şi prin vizarea unei mai mari diversificări a resurselor de energie, precum şi a rutelor de tranzit.
Preşedinţia intenţionează să ducă această muncă mai departe pe baza elementelor conţinute de comunicarea Comisiei la cea de-a doua revizuire strategică a politicii energetice.
Consiliul va adopta o concluzie asupra acestei comunicări în februarie, iar securitatea energetică va constitui o ţintă specială pentru Consiliul European în primăvara lui 2009.
Ca parte a lucrărilor sale, este planificat un mare număr de întâlniri cu ţări terţe sau organizaţii din ţări terţe.
Aceste întâlniri fie vor aborda exclusiv teme legate de energie, fie vor acoperi şi tema energiei printre alte probleme.
În ceea ce priveşte discuţia specifică legată de coridoarele strategice energetice la care se referă onorabilul deputat, preşedinţia organizează următoarele întâlniri.
Cele mai importante sunt, în primul rând, conferinţa privind investiţia internaţională în reţeaua ucraineană de tranzit a gazului, care va avea loc la Bruxelles pe 23 martie 2009.
În al doilea rând, aşa numita întâlnire la nivel înalt pentru Coridorul Sudic pe care intenţionăm s-o planificăm împreună cu evenimentul Parteneriatului Estic la Praga, la începutul lunii mai.
Scopul acestei întâlniri este de a lansa un dialog reciproc avantajos între UE şi între ţările de tranzit şi cele producătoare din regiunea caspică.
Acest lucru ar trebui să conducă la o mai mare diversificare a rutelor de livrare a energiei, a furnizorilor şi a surselor, consolidându-se astfel securitatea energetică a UE.
Unul dintre scopurile specifice este de a promova proiectul Nabucco.
Problema coridorului energetic strategic va fi de asemenea abordată la întâlnirea UE-Rusia, Consiliul permanent de parteneriat privind energia, care va fi şi ea organizată sub preşedinţia cehă, probabil în mai, doar pentru a da un impuls întâlnirii la nivel înalt dintre UE şi Rusia, pe care o planificăm pentru 23 mai 2009.
Deci, importanţa coridoarelor strategice energetice la care s-au referit onorabilii deputaţi a fost clar subliniată la disputa ucrainiano-rusă privind gazele de la începutul lunii ianuarie.
În sesiunea sa extraordinară din 12 ianuarie 2009 pe acest subiect, Consiliul a adoptat măsuri ce vor fi luate pe termen scurt, mediu şi lung.
Deci, preşedinţia va face eforturi pentru a se asigura că aceste măsuri se vor urmări în mod concret şi adecvat ca parte a priorităţii pe care o acordă problemei securităţii energetice.
Aş dori să mulţumesc Preşedintelui în exerciţiu pentru răspunsul său cuprinzător.
De fapt această problemă a fost planificată înainte de apariţia disputei ucrainiano-ruse.
Am avut o bănuială că va apărea la momentul la care a şi apărut.
Aş dori să-l întreb: în cadrul Tratatului de la Lisabona, vorbeam de o politică energetică comună; dacă ar putea să ne prezinte, în calitate de preşedinte în exerciţiu, opiniile sale cu privire la îmbunătăţirea setului de măsuri pe care Tratatul de la Lisabona îl oferă pentru abordarea acestor provocări în viitor şi avantajele adoptării întregii abordări şi a Tratatului de la Lisabona.
Vă mulţumesc pentru explicarea unui subiect foarte important.
Doresc să întreb cum vede Republica Cehă, ţara la conducere, proiectul Nordstream care are atât aspecte pozitive cât şi negative, şi despre care ştim că există anumite îndoieli privind impactul său ecologic.
Astfel, cum începeţi asigurarea preşedinţiei, cum evaluaţi acest proiect?
Mulţumesc.
M-ar interesa să aflu dacă există vreo iniţiativă în ECOFIN şi din partea comisarului Kovács de a iniţia o amortizare progresivă a taxelor la nivelul Europei pentru acele proiecte pe probleme energetice care sunt iminente, cum ar fi conducta Nabucco sau construirea de noi staţii de alimentare, pentru a crea stimulente şi astfel să ducă mai departe aceste iniţiative strategice.
preşedintele în exerciţiu al Consiliului ?Mă uit la Avril Doyle şi mă întreb dacă la mine se referă cealaltă parte a acestei întrebări: ultima dată când am discutat acest lucru era în singurul loc din această clădire în care fumătorii înrăiţi pot fuma.
Cred că aţi observat acest lucru, şi acesta este unul dintre motivele pentru care am acum obligaţia de a vă răspunde la întrebare.
Mama mă sfătuia întotdeauna să spun adevărul în orice situaţie, aşa că acum am o dilemă: să citesc asta sau să spun ce cred.
Dar mă voi folosi de această ocazie pentru a începe de la nivel personal.
Sunt membru al acelei minorităţi europene de 30%: sunt un fumător înrăit şi mă simt extrem de discriminat în această clădire.
Fac apel la dumneavoastră ca persoană, nu ca membru al Consiliului, să ne asiguraţi condiţii mai bune pentru a ne continua obiceiul.
Dar acum trebuie să răspund la această întrebare.
Întrebarea se referea la stadiul procesului de ratificare în Republica Cehă.
Pot să vă asigur că procesul de ratificare a convenţiei-cadru în Republica Cehă este în curs de realizare.
Este în curs de realizare din 2003, şi noua încercare de a găsi aprobarea în parlamentul ceh continuă.
Noul ministru ceh al sănătăţii - care, asemenea predecesorului său, fumează - are o nouă propunere ce vizează reînnoirea ratificării şi o va înainta către procesul inter-agenţii, aşa încât va ajunge la Parlament cât de curând.
Procesul de ratificare va trebui să se încheie dacă se găsesc destule voturi în Parlament.
În Senat, pot să vă asigur că acest lucru nu e uşor, dat fiind faptul că senatorii noştri călătoresc în Europa şi se confruntă cu aceeaşi problemă ca şi mine în această clădire.
Dar sunt de părere că un singur lucru e important: ca legislaţia să fie pusă în aplicare pe deplin şi toate legile să rămână deci fidele angajamentelor care fac parte din convenţie.
În ceea ce priveşte abordarea noastră ca preşedinţie: următoarea întâlnire oficială a FCTC va fi a treia întâlnire a organismului internaţional de negociere pe tema unui protocol privind produsele din tutun comercializate ilegal.
Aici, ţara mea, ca şi preşedinţia, este pe deplin angajată să lupte împotriva comerţului ilicit cu produse din tutun.
Aceasta se va desfăşura între 28 iunie şi 5 iulie la Geneva, aşa că vom împărtăşi cumva cu prietenii noştri suedezi, pentru că acela este momentul când noi, cehii predăm preşedinţia prietenilor noştri de la Stockholm.
Acesta este conţinutul răspunsului meu.
Aş dori să-i mulţumesc preşedintelui în exerciţiu.
Nu vreau să-l înnebunesc cu întrebarea mea.
A fost înaintată totuşi în decembrie anul trecut.
Eu sunt împotriva fumatului, nu a fumătorilor.
Cu toţii am convenit că au nevoie de tot sprijinul pe care îl pot obţine: terapii de substituţie a nicotinei etc.
Dar trebuie să recunoaştem daunele pe care le provoacă fumatul pasiv celor cărora nu le place să fumeze, aşa că nu vă simţiţi luaţi în vizor la modul personal.
Îmi puteţi garanta că, înainte de sfârşitul preşedinţiei cehe, veţi ratifica convenţia-cadru - da sau nu?
Ar fi extrem de important dacă mi-aţi putea furniza garanţii în acest sens.
De fapt, ţigările sunt singurul produs legal pe rafturile magazinelor noastre care, dacă sunt folosite conform instrucţiunilor, omoară unul din doi consumatori.
Sunt într-adevăr uimitoare.
Vă mulţumesc domnule preşedinte în exerciţiu, pentru onestitate.
Aţi citat-o pe mama dumneavoastră - ei bine, în calitate tot de mamă, aş putea să vă rog să opriţi fumatul, deşi simpatizez cât se poate de mult cu situaţia dumneavoastră în clădire?
Dacă aţi fi în Irlanda, aţi sta afară în frig.
Întrebarea mea este: aţi luat vreodată în considerare posibilitatea de a da un exemplu şi de a vă lăsa de acest obicei prost şi de a-i încuraja pe senatorii dumneavoastră să vă urmeze?
- Întrebările care nu au fost abordate din cauza lipsei de timp vor primi răspunsul în scris (a se vedea anexa).
Acest lucru încheie capitolul întrebărilor adresate Consiliului.
(Şedinţa a fost suspendată la 7:15 p.m. şi reluată la ora 9.00 p.m.)
Consecinţele dramatice a trecerii furtunii "Klaus” în sudul Europei (dezbatere)
Următorul punct este declaraţia Comisiei cu privire la consecinţele majore ale furtunii "Klaus” din sudul Europei.
comisar. -Dle Preşedinte, Comisia Europeană doreşte să îşi exprime întristarea pentru vieţile omeneşti curmate de furtuna Klaus şi transmite condoleanţe familiilor din Franţa, Italia şi Spania care i-au pierdut pe cei dragi.
Aceasta este într-adevăr o tragedie umană, care a avut un impact devastator asupra vieţilor, gospodăriilor şi activităţilor oamenilor.
Este, de asemenea, un dezastru ecologic.
Deşi furtuna a fost extrem de puternică, aceasta a afectat doar o fâşie îngustă de teritoriu, iar resursele naţionale au putut face faţă nevoilor de intervenţie rapidă cerute de situaţia de urgenţă.
Din acest motiv, Mecanismul comunitar de protecţie civilă nu a fost activat.
Cu toate acestea, Centrul de monitorizare şi informare al Comisiei a fost în strânsă legătură cu statele membre afectate, încă din primele momente în care furtuna a fost prognozată.
Alte state membre erau la curent cu situaţia şi s-au pregătit pentru a acorda sprijin regiunilor afectate.
De exemplu, Republica Cehă şi-a oferit ajutorul în mod spontan.
Comisia cooperează în prezent cu autorităţile din statele membre afectate pentru a identifica opţiunile de sprijin din partea UE.
Posibilităţile pot include mobilizarea Fondului de Solidaritate al UE sau reprogramarea fondurilor structurale şi de dezvoltare rurală.
Furtuna Klaus este un semnal neplăcut care ne reaminteşte că dezastrele naturale reprezintă o ameninţare din ce în ce mai mare pentru toate statele membre ale UE.
Inundaţii devastatoare au afectat Europa Centrală în 2000 şi 2002, Regatul Unit în 2007 şi România şi ţările vecine din UE anul trecut.
Canicula din 2003 a făcut zeci de mii de victime.
În 2003 şi 2007 incendii forestiere au făcut ravagii în Portugalia şi în Grecia.
Aceste fenomene ne dau o idee despre modul în care schimbările climatice sunt de natură să afecteze viitorul UE, întrucât, pe măsură ce acestea se produc, ne putem aştepta la fenomene meteorologice extreme.
Statele membre şi Comunitatea Europeană trebuie să îşi unească forţele pentru a preîntâmpina dezastrele, pentru a limita efectele acestora şi pentru a îmbunătăţi capacitatea de reacţie a Uniunii în caz de dezastre.
Comisia va adopta în curând o comunicare privind "o abordare a Comisiei cu privire la preîntâmpinarea dezastrelor naturale şi a dezastrelor provocate de mâna omului”.
Aşteptăm cu nerăbdare feedback-ul din partea Parlamentului cu privire la ideile enunţate.
Comisia ar dori, de asemenea, să sublinieze importanţa realizării unor progrese în revizuirea regulamentului privind Fondul de Solidaritate.
Propunerea vizează reducerea timpilor de reacţie prin acordarea unor avansuri şi cuprinde criterii mai simple de activare a fondului, într-un interval de timp mai scurt.
Deşi Parlamentul a susţinut în mare măsură propunerea Comisiei, nu s-au realizat progrese la nivelul Consiliului.
Aceste iniţiative contribuie la conturarea unei veritabile politici europene de gestionare a dezastrelor şi Comisia speră că Parlamentul European va continua să susţină eforturile sale privind îmbunătăţirea capacităţii UE de a reacţiona în cazuri de dezastre naturale sau provocate de mâna omului.
în numele grupului PPE-DE. - (FR) Doamnă preşedintă, vorbesc acum şi în numele colegului meu Alain Lamassoure.
În noiembrie 1999, am luat cuvântul chiar în această sală de şedinţe, după furtuna care a făcut ravagii în sud-vestul Franţei, solicitând solidaritate europeană în cazurile în care dezastre naturale de mare amploare ne devastează ţările.
Cu zece ani în urmă mi s-a spus că nu există un fond european pentru a-i ajuta pe concetăţenii noştri în astfel de momente dificile.
Din 1999, dezastrele naturale au continuat, din păcate, să facă victime şi să provoace distrugeri majore în Europa, însă măsurile UE s-au îmbunătăţit, din fericire, odată cu crearea, în 2002, a Fondului de Solidaritate, o iniţiativă a Comisiei şi a dlui Barnier.
Acest Fond permite luarea unor măsuri rapide şi eficiente, într-un cadru flexibil.
În situaţia în care ne aflăm, consider că este necesar să mobilizăm acest fond pentru a sprijini regiunile afectate şi, în acest sens, susţin solicitările guvernului francez privind luarea acestei măsuri cât mai curând posibil.
Dnă Vassiliou, am luat notă de dorinţa Comisiei de a accelera lucrurile.
Există, într-adevăr, o nevoie urgentă la nivelul infrastructurii avariate.
De asemenea, există o nevoie urgentă în ceea ce priveşte pădurile.
Aş dori să subliniez acest aspect, întrucât furtuna a devastat pădurea din sudul regiunilor Gironde şi Landes în proporţie de 60% - 70%, iar această pădure, una dintre cele mai mari din Europa, abia reuşise să se regenereze după pagubele provocate în 1996 şi 1999.
După cum ştiţi, nu există nicio asigurare pentru acest tip de pagube, iar silvicultorii sunt în prezent lipsiţi de orice resurse financiare în faţa acestui dezastru.
Trebuie să dăm dovadă de solidaritate şi să participăm la reconstruirea moştenirii naturale din acestor regiuni.
Înainte de a încheia, daţi-mi voie să îmi îndrept gândul spre victimele furtunii Klaus din Franţa, Spania şi Italia şi să îmi exprim solidaritatea faţă de familiile acestora.
Doamnă preşedintă, stimată dnă Vassiliou, doamnelor şi domnilor, imaginile furtunii din 1999, tocmai amintită, care a afectat sud-vestul Franţei provocând pagube enorme, sunt încă întipărite în memoria noastră colectivă.
E puţin spus că Europa nu era pregătită să facă faţă, din nou, unei asemenea tragedii, atât de curând.
Unii o consideră o lovitură a sorţii, însă eu o văd mai degrabă ca un exemplu teribil al schimbărilor climatice pe care tocmai le-aţi menţionat, dnă Vassiliou, şi pentru care noi propunem doar soluţii superficiale, în timp ce se cer, de fapt, măsuri urgente.
Aceasta este o situaţie pe care trebuie să o abordăm cu responsabilitate.
Din păcate, trebuie să fim pregătiţi pentru a înfrunta chiar şi mai multe dezastre naturale.
În acest an, pe 24 şi 25 ianuarie, furtuna Klaus care a lovit sudul Europei a ucis 11 oameni în Franţa, 14 în Spania şi 3 în Italia.
Aceasta a provocat pagube semnificative, distrugând şcoli şi multe gospodării, privând mii de oameni de electricitate, încălzire, apă potabilă şi servicii telefonice şi aducând unele sectoare economice într-o situaţie critică, după cum este cazul industriei lemnului.
În afară de a-mi exprima solidaritatea faţă de familiile victimelor şi faţă de toţi cei afectaţi, precum şi sprijinul pentru consilierii locali, aş dori să profit de prilejul de a mă afla în faţa acestui forum pentru a face un apel Comunităţii Europene, deoarece, trebuie spus, acest gen de situaţie impune o reacţie la nivel european şi, înainte de toate, solidaritate europeană.
Este adevărat că în Franţa a fost declarată stare de dezastru natural, ceea ce va facilita ajutorarea victimelor, însă acest lucru nu reduce cu nimic necesitatea luării unor măsuri coordonate la nivel european, care să suplimenteze eforturile statelor membre de a proteja oamenii, mediul şi proprietăţile din localităţile şi regiunile afectate.
Practic vorbind, aceasta implică în primul rând centralizarea informaţiilor la nivel european, în vederea unei evaluări cu acurateţe a pagubelor.
Ulterior, trebuie să eliberăm fondurile necesare pentru a sprijini autorităţile locale, aflate în faţa unor provocări imense.
În special, ar trebui să sprijinim serviciile publice, care depun eforturi extraordinare şi de care avem nevoie urgentă pentru a remedia infrastructura şi echipamentele din sectorul energiei, al alimentării cu apă, al transportului şi telecomunicaţiilor, al sănătăţii şi educaţiei.
Dezastrele anterioare au arătat că este nevoie urgentă de măsuri europene şi ne-au permis să includem preîntâmpinarea riscurilor naturale printre obiectivele Fondului European de Dezvoltare Regională.
De acum înainte, Europa trebuie să îşi demonstreze capacitatea de reacţie şi să îşi concretizeze solidaritatea în măsuri practice.
De aceea sper, deşi tocmai aţi afirmat acest lucru, că Comisia va lua în considerare acest mesaj şi va mobiliza toate mijloacele necesare pentru a reacţiona faţă de această situaţie urgentă, cu precădere prin Fondul de Solidaritate al UE şi prin Instrumentul financiar pentru protecţie civilă.
În ultimul rând, în încheiere, aş dori să vă reamintesc că această furtună violentă, ca şi incendiile din Grecia din 2007, a demonstrat necesitatea unei forţe civile de protecţie, care să poată fi mobilizată în toate zonele de criză.
Dnă Vassiliou, aş dori să ascult opinia dumneavoastră pe această temă, precum şi răspunsul dumneavoastră la solicitarea Parlamentului adresată prin rezoluţia din 27 aprilie 2006 privind crearea unui observator european al dezastrelor naturale, în scopul asigurării unei reacţii europene mai eficiente în astfel de cazuri nefericite.
Doamnă preşedintă, stimată dnă Vassiliou, pe 18 noiembrie anul trecut, chiar în acest loc am spus următoarele: "Nu ştim care va fi şi ce amploare va avea următorul dezastru, însă de un singur lucru putem fi siguri: că în curând se va produce un nou dezastru.
Când va sosi acel moment, concetăţenii noştri, care de 50 de ani sunt martori la clădirea unei Europe ce pretinde a fi unită, vor veni şi ne vor întreba: "Ce aţi realizat?"”
Repet, am spus acest lucru în noiembrie anul trecut, în această Cameră.
Chiar în această sală de şedinţe, în noiembrie 2006, am spus mai mult sau mai puţin acelaşi lucru. "Dacă există un domeniu în care toţi europenii aşteaptă reacţii eficiente din partea Comunităţii, acela este domeniul dezastrelor naturale de mare amploare”.
Am spus că oricine poate vedea acest lucru ori de câte ori au loc dezastre precum tsunami şi am continuat: "de aceea, împreună cu grupul meu, sunt în favoarea punerii în aplicare a unor măsuri preventive şi a stabilirii unei capacităţi care să permită o reacţie foarte rapidă la consecinţele tragediilor.
În această privinţă, aş dori să atrag atenţia asupra calităţii raportului Barnier, care prezintă problema în mod corespunzător şi propune soluţii constructive atât din punctul de vedere al eficienţei, cât şi din punctul de vedere al subsidiarităţii.
Doamnă Vassiliou, suntem în continuare entuziasmaţi de acest raport, deoarece cuprinde propuneri foarte practice şi concrete.
Cuprinde chiar şi elemente bugetare şi explică modul în care 10% din Fondul de Solidaritate poate asigura finanţarea.
Raportul explică în modul cel mai pragmatic maniera de colaborare cu părţile interesate din fiecare stat.
Cele douăsprezece propuneri din raportul Barnier ofereau toate instrumentele necesare pentru a lua măsuri la nivel european, astfel încât, cu câteva săptămâni înainte de alegerile din iunie, am fi avut o indicaţie suplimentară a utilităţii şi eficienţei adevăratei solidarităţi operaţionale europene.
Tocmai ne-aţi spus, dnă Vassiliou, că speraţi să primiţi sprijinul Parlamentului.
Aţi avut şi încă aveţi acest sprijin.
La ce vă referiţi când afirmaţi că problema o reprezintă Consiliul?
Reprezentanţii Consiliul nu se află aici, în această seară.
Sperăm că, dincolo de această dezbatere, Consiliul va asculta cu atenţie apelul nostru, care nu este un apel de ajutorare sau o altă expresie a uimirii faţă de recenta tragedie, ci un apel ca acesta să înţeleagă clar întrebarea pe care am pus-o recent: "Ce aţi realizat?"”
Doamnă preşedintă, stimată dnă Vassiliou, doamnelor şi domnilor, aş dori să reflectăm un moment la natura exerciţiului din această seară.
Impresia mea este că facem acest lucru des, prea des.
De fiecare dată când are loc un dezastru, ne adunăm în această sală de şedinţe şi începem să ne lamentăm în cor, spunând că ceea ce se întâmplă este, evident, o tragedie şi ne plecăm capetele cu respect în faţa victimelor.
Bineînţeles, şi eu fac acest lucru alături de toţi ceilalţi, însă nu cred că rolul nostru se sfârşeşte aici.
Poate că rolul nostru este, după cum afirma şi colegul meu, să stabilim planuri pentru viitor, deoarece vor fi şi alte dezastre ecologice.
Am spus acest lucru şi în această dimineaţă, prin votul acordat raportului Florenz.
După cum ştim, clima este din ce în ce mai instabilă.
"Furtunile secolului” se produc acum la fiecare decadă şi, în curând, se vor produce în fiecare an.
Dacă nu sunt furtuni, atunci sunt inundaţii, iar dacă nu sunt inundaţii, atunci sunt incendii forestiere grave.
În faţa tuturor acestor probleme, ce face Europa?
Consiliul, sunt conştient de aceasta, este incapabil să privească dincolo de orizontul naţional.
Juxtapunerea a 27 de naţiuni nu creează încă premisa unui proiect de proporţii continentale.
Suferim consecinţele acestui fapt de fiecare dată când se întâmplă o tragedie.
Ni se spune să "facem apel la solidaritate”, însă pe ce fonduri ne bazăm?
Îmi amintesc că atunci când am discutat, în Comisia pentru bugete, despre fondurile alocate fenomenelor climatice, vorbeam despre câteva zeci de milioane de euro.
Doar această furtună a implicat costuri de 1,4 miliarde de euro.
Câte poliţe de asigurare trebuie să mai plătim până să ne dăm seama că protecţia mediului şi a climei nu este o povară, ci o investiţie în viitor?
Chiar şi la ora actuală, continuăm să discutăm despre necesitatea mobilizării părţilor implicate europene în cazul unei tragedii.
Însă îmi amintesc că am mai vorbit despre acest lucru aici, în această sală de şedinţe, după explozia de la uzina AZF din oraşul meu, din 2001.
Spuneam atunci că trebuie să avem în vedere constituirea unei forţe europene de intervenţie, pentru a arăta că, în Europa, în cazul unei catastrofe umane, cuvântul "solidaritate” nu este doar un concept lipsit de sens, ci se referă la măsuri concrete.
Ce s-a întâmplat, în toţi aceşti ani, cu această forţă europeană de intervenţie?
Mă aflam chiar în locuinţa mea din Toulouse, doamnelor şi domnilor, când s-a dezlănţuit furtuna.
Acum ştiu ce dezastru ecologic major lasă în urmă.
Dacă era ceva de învăţat, am aflat din propria experienţă, văzând pagubele produse casei mele, ţiglele smulse şi copacii dezrădăcinaţi.
Prin urmare, acum ştiu prin ce au trecut aceste populaţii. într-o singură noapte, aceşti oameni şi-au văzut munca de-o viaţă complet distrusă.
Totuşi, atâta timp cât aici în Parlament, noi, dumneavoastră, dnă Vassiliou, membri ai Comisiei, precum şi cei absenţi în această seară, care ar fi trebuit să ocupe scaunele din păcate goale ale Consiliului, atâta timp cât nu realizăm că trebuie să punem la dispoziţie resurse bugetare reale pentru a combate dezastrele şi nu să ne mulţumim cu cuvinte goale, atâta timp cât nu implementăm solidaritatea europeană prin stabilirea unei forţe civile de intervenţie cu reacţie rapidă, la scară continentală, vom continua aici, tragedie după tragedie, să ne exprimăm doar lamentările.
Adevărata reacţie în faţa furtunii Klaus ar fi putut veni în această dimineaţă, cu ocazia pregătirilor pentru Copenhaga sau poate veni mâine, dnă Vassiliou, prin eliberarea, în cele din urmă, a fondurilor şi prin crearea acestei forţe civile de care este atâta nevoie la nivel european.
- (FR) Doamnă preşedintă, stimată dnă Vassiliou, furtuna numită "Klaus” în limba germană sau "Nicolas” în limba franceză a devastat opt "départements” din circumscripţiai mea din sud-vestul Franţei, cu precădere regiunea Landes, astfel având un impact preponderent asupra pădurii.
La pământ zace echivalentul unei recolte de masă lemnoasă pentru şase ani, ceea ce înseamnă 50 de milioane de metri cubi de arbori doborâţi sau rupţi de vânt, pe o suprafaţă de 300000 de hectare.
Primul lucru care trebuie făcut este curăţarea pădurii, pentru a evita putrezirea lemnului.
Îndepărtarea lemnului costă 5 10 euro pe metru cub, adică 500 de milioane pentru întreaga regiune, ceea ce înseamnă o sumă egală cu ajutorul pe care Franţa l-a acordat presei.
În continuare, pădurea va trebui să fie resădită şi replantată, lăsând un gol de 20 de ani în industria lemnului.
Această industrie se întinde de la tăietorii de lemne şi barurile frecventate de aceştia, la transportatori, pepinierişti, vânzători etc.
A doua industrie afectată este creşterea păsărilor, oilor şi vitelor.
Au fost smulse acoperişuri, au fost ucise animale şi au fost distruse depozite de hrană pentru animale.
Se poate vedea necesitatea unui fond de asigurări agricole împotriva riscurilor în materie de climă şi sănătate.
Preşedinţia franceză a adus în discuţie acest lucru şi la fel ar trebui să procedeze şi preşedinţia cehă.
Există o a treia categorie de victime, care este pusă sub tăcere, nefiind niciodată menţionată: este vorba de persoanele în vârstă şi cele izolate din satele franceze, care nici la ora actuală nu au electricitate.
Este necesar să creăm o strategie europeană "Vârsta a patra - clima”, similar strategiei "climă-energie”, în sensul că trebuie să abordăm impactul climei asupra milioanelor de persoane cu vârsta de peste 80 sau 85 de ani.
Trebuie să creăm o economie modernă pentru vârsta a patra, pentru a ieşi din criză şi pentru a evita să devenim o Rwanda europeană geriatrică, spre care ne îndreptăm, să creăm o economie cu o industrie a construcţiilor modernă, cu cercetare în domeniul farmaceutic şi medical şi o nouă reţea pentru a evita să avem, în Europa, un sistem de îngrijire medicală în stil Gabon.
Mai presus de orice, nu trebuie să permitem acestor incidente climatice să se joace de-a Darwin şi selecţia naturală, ci ar trebui să clădim o Europă în slujba vieţii.
(ES) Doamnă preşedintă, stimată dnă comisar, doamnelor şi domnilor, în primul rând aş dori să mulţumesc dnei comisar pentru cuvintele de solidaritate.
După cum s-a spus deja, pe 24 şi 25 ianuarie câteva ţări din sudul Uniunii Europene au suferit de pe urma unei furtuni puternice, cu vânturi atingând viteze de aproape 200 km pe oră, în multe zone ale peninsulei iberice şi ploi care, în câteva ore, au atins aproximativ 30% din cantitatea anuală totală de precipitaţii.
Furtuna a provocat pagube enorme proprietăţilor, serviciilor şi utilităţilor publice, atât în comunităţile rurale cât şi în cele urbane, precum şi întreruperi de curent pe o arie întinsă.
Totuşi, cea mai gravă consecinţă a fost pierderea celor 11 vieţi omeneşti în Spania, ca urmare a prăbuşirii zidurilor şi a accidentelor cauzate de rafalele puternice de vânt.
Unul dintre cele mai tragice evenimente a fost moartea a patru copii cu vârste între nouă şi doisprezece ani, în Sant Boi de Llobregat, în Catalunia, ucişi de vântul care a distrus sala de sport unde aceştia jucau baseball.
În afară de a deplânge pierderea acestor vieţi omeneşti, de neînlocuit şi de a ne exprima solidaritatea faţă de familiile îndurerate, Uniunea Europeană trebuie să ia măsuri, aşa cum a procedat şi cu alte ocazii, prin mobilizarea Fondului de Solidaritate sau a unui alt fond mai adecvat, pentru a remedia pagubele materiale produse de acest dezastru natural.
Douăzeci de mii de hectare de pădure au fost afectate în Catalunia, din care 75% sunt grav sau foarte grav avariate.
Se impune luarea unor măsuri pentru a reduce riscul unor viitoare incendii; evident, această sarcină trebuie îndeplinită înainte de venirea verii.
De asemenea, o cantitate mare de deşeuri diverse a ajuns în râuri, pârâuri şi alte cursuri de apă.
Acestea pot bloca traseul apelor, existând riscul de inundaţii locale.
Având în vedere aceste efecte şi multe altele şi cunoscând că nu avem încă o evaluare finală a pagubelor materiale, pe care, desigur, Spania o va furniza împreună cu solicitarea de asistenţă adresată fondului, Comisia Europeană ar trebui, în opinia noastră, să ajute aceste regiuni să revină la normal.
Aceasta ar suplimenta efortul public imens al statelor membre afectate şi ar prioritiza remedierea pagubelor majore, în scopul de a restabili cât mai curând condiţiile de viaţă şi stabilitatea economică în aceste zone.
Regiunile afectate se confruntă cu un declin al activităţii economice, cu degradarea mediului înconjurător, cu pierderea producţiei agricole, cu închiderea multor companii, cu pierderi masive de arbori şi cu multe alte probleme.
Date fiind caracteristicile şi efectele furtunii, solicit Comisiei să pună la dispoziţie aceste fonduri cât mai curând posibil.
Principalul scop al acestora este de a fi utilizate în situaţii de dezastre naturale cu repercusiuni grave asupra condiţiilor de viaţă, mediului şi economiei unui stat membru sau ale unei regiuni din Uniunea Europeană.
Printre obiectivele operaţiunilor pentru care s-ar acorda subvenţii se numără reabilitarea infrastructurii, repararea echipamentelor de alimentare cu energie şi cu apă şi curăţarea zonelor afectate.
Dnă comisar, din aceste motive, solicit să mobilizaţi aceste fonduri cât mai curând posibil, imediat după primirea tuturor informaţiilor necesare.
- (FR) Doamnă preşedintă, după cum au amintit şi colegii mei, această furtună a avut urmări dezastruoase.
Au fost înregistrate victime în Franţa şi în Spania, iar în această seară ne îndreptăm gândul spre acestea şi spre familiile lor.
200 000 de hectare de pădure au fost distruse în sud-vestul Franţei.
Practic, furtuna a devastat 60% din pădurea din Landes.
1,7 milioane de gospodării au rămas fără electricitate în timpul furtunii şi 3 200 dintre acestea, în Landes, încă sunt private de electricitate.
Mii de oameni au fost afectaţi de întreruperea liniilor telefonice şi a alimentării cu apă.
Multe şosele sunt încă impracticabile din cauza arborilor şi a stâlpilor de electricitate căzuţi, a inundaţiilor sau a alunecărilor de teren.
Serviciile publice fac eforturi pentru a remedia situaţia cât mai rapid.
Deşi mă bucură faptul că guvernul francez s-a angajat în mod oficial să solicite finanţare de la acest fond, în beneficiul zonelor afectate din Franţa, mă întristează faptul că preşedinţia franceză nu a considerat necesar să insiste pentru revizuirea acestui fond.
După cum aţi spus şi dumneavoastră, dnă comisar şi colegi membri, acest fond este încă blocat de Consiliul de Miniştri.
Din punctul de vedere al Parlamentului, scopul acestui fond este de a acoperi costurile oricărui dezastru natural major, care cauzează pagube semnificative populaţiei şi mediului, precum inundaţiile, incendiile şi seceta.
Totuşi, extrapolând, noi vom include, de asemenea, fenomenele provocate de mâna omului, precum catastrofele cauzate de atacuri teroriste.
Parlamentul s-a declarat în favoarea reducerii pragului pentru asistenţă.
Dacă ne întrebăm în ce măsură regiunile afectate îndeplinesc criteriile de activare a Fondului de Solidaritate, putem vedea că riscăm să ne situăm sub pragul daunelor.
Totuşi, aceasta este o situaţie în care sunt implicate mai multe ţări.
Prin urmare, consider că acest prag trebuie, de asemenea, revizuit, pentru a arăta că solidaritatea europeană este o realitate.
După cum aţi spus şi dumneavoastră, dnă comisar, şi după cum au subliniat şi colegii mei, astfel de evenimente se vor repeta ca urmare a schimbărilor climatice.
Comisia a anunţat deja o comunicare privind adaptarea la schimbările climatice.
Este important ca de acum înainte, acest Fond de Solidaritate să constituie un veritabil instrument european de protecţie a cetăţenilor.
Este momentul ca Europa să demonstreze că, în situaţii tragice, se află alături de cetăţenii săi pentru a-i proteja.
- (FR) Doamnă preşedintă, în primul rând, aş dori, la rândul meu, să transmit condoleanţe şi să îmi exprim compasiunea în primul rând faţă de familiile îndurerate şi, de asemenea, faţă de toţi cei afectaţi, în special cei care la ora actuală sunt încă privaţi de electricitate, apă sau servicii publice.
Dnă comisar, v-am ascultat promisiunea privind consolidarea măsurilor de prevenire a situaţiilor de criză - şi vă dau dreptate în acest sens- însă problema din această seară, dacă o pot numi astfel, o reprezintă despăgubirile pentru ultima situaţie de criză.
Aceasta este cea de-a treia furtună catastrofică din ultimii 20 de ani.
Prima, după cum vă amintiţi, a avut loc în iulie 1988, în Britania.
Aceasta deţine încă recordul în ceea ce priveşte viteza vântului: peste 250 km/h.
A doua a fost furtuna din 27 decembrie 1999, care a avut o amploare fără precedent.
Pentru prima oară, aceasta a culcat la pământ majoritatea pădurilor noastre.
A treia furtună a avut loc la 24 ianuarie 2009.
Mi-o amintesc pentru că locuiesc în Gironde, foarte aproape de pădurile din Gironde.
Prima întrebare pe care trebuie să ne-o punem este în ce constă valoarea adăugată a Uniunii Europene.
În domeniul forestier situaţia este catastrofică şi ne îngrijorează faptul că există silvicultori care şi-au încetat activitatea, considerând că meseria lor nu mai este viabilă.
De aceea trebuie să punem în aplicare un plan, iar eu mă număr printre cei care, în urmă cu aproape 10 ani, erau în favoarea constituirii unei organizaţii comune de criză, astfel încât să putem comercializa toată cantitatea de lemn pusă pe piaţă mai degrabă involuntar, fără a afecta preţul: putem realiza acest lucru prin blocarea stocurilor furnizate din alte regiuni europene, prin finanţarea transportului şi prin replantarea rapidă a acestui teren; altfel, există posibilitatea ca acest lemn să cadă pradă speculaţiilor sau chiar să fie abandonat.
Aceasta este o problemă care priveşte în mod direct Uniunea Europeană.
În al doilea rând, mă gândesc, de asemenea, la crescătorii de stridii.
În prezent, această meserie se confruntă cu dificultăţi grave.
Problemele au apărut în acest sector încă din 2002, după un alt dezastru, care nu a fost un dezastru natural, respectiv scufundarea navei Prestige, iar acum crescătorii de stridii din Bazinul Arcachon îşi pierd orice speranţă de redresare.
În ultimul rând, doresc mobilizarea Fondului de Solidaritate al Uniunii Europene.
Evident, susţin toate cele spuse de dna Laperrouze.
Reprezentanţii Consiliului nu sunt astăzi prezenţi.
Nu va fi afectat în niciun fel şi consider o mare dezamăgire faptul că a refuzat să modifice regula şi că acest fond este atât de dificil de mobilizat în prezent.
Vă întreb, de asemenea, dacă guvernul francez însuşi l-a mobilizat.
Sunt unul dintre aceia care vor face tot posibilul pentru ca acest lucru să se întâmple, deoarece consider că este foarte important ca, cu doar câteva luni înainte de alegeri, cetăţenii noştri să ştie că există solidaritate europeană şi că Europa nu este dominată doar de principiul pieţei unice.
(ES) Doamnă preşedintă, dnă comisar, la data de 23 ianuarie mă aflam în Galicia când vânturi suflând cu viteze de aproape 200 km la oră au afectat regiunea: peste 40000 de hectare de pădure au fost devastate, dnă comisar.
Galicia are cea mai mare suprafaţă împădurită din Uniunea Europeană.
Furtuna a lăsat în urmă sute de mii de arbori doborâţi, şosele blocate şi peste 500 de km de cabluri de joasă şi de înaltă tensiune prăbuşite, care încă nu au fost remediate în totalitate.
Peste 300000 de abonaţi, inclusiv eu, au fost privaţi de curent electric, în unele cazuri pentru mai multe zile, precum şi de servicii telefonice.
Furtuna a cauzat vătămări şi a avariat grav gospodării, infrastructuri, ferme, întreprinderi, fabrici, baze sportive, precum şi clădiri publice şi municipale.
Ca reacţie la efectele furtunii, cea mai gravă din istorie, guvernul Galiciei a permis alocarea rapidă a 17 milioane de euro pentru despăgubirea iniţială a celor afectaţi şi pentru subvenţionarea reparaţiilor.
După cum ştim, aşa cum s-a menţionat şi aici, la data de 26 ianuarie cele mai afectate 2 state membre, Franţa şi Spania au cerut ajutor din partea Uniunii Europene, pentru daunele cauzate de furtună.
Întrucât, ca urmare a pagubelor suferite, acest dezastru poate fi definit drept dezastru extraordinar, în conformitate cu regulamentul în vigoare al Fondului de Solidaritate, guvernele celor două state membre au anunţat că au început demersurile privind solicitarea asistenţei din partea fondului.
Totuşi, dnă comisar, aşa cum s-a întâmplat şi în cazul inundaţiilor recente din România, constatăm din nou că regulamentul cuprinde criterii atât de restrictive, încât nu permite încadrarea acestui dezastru în categoria celor cu gravitate ridicată.
Aş dori să reamintesc ceea ce aţi reamintit deja dumneavoastră şi ceilalţi membri, că la propunerea prezentată de Comisie în 2005, Parlamentul a emis, în 2006, un aviz în favoarea reformei privind regulamentul Fondului.
De la acel moment, chestiunea a fost blocată la nivelul Consiliului, care a tergiversat reforma propusă timp de peste doi ani.
Dnă comisar, din aceste motive şi dat fiind faptul că acestea sunt nişte circumstanţe excepţionale şi că dezastrul a avut repercusiuni grave asupra condiţiilor de viaţă şi asupra stabilităţii economice din regiunile afectate, doresc să solicit activarea fondului, în spirit de solidaritate cu statele membre în cauză şi, în primul rând, cu cetăţenii afectaţi.
Acestor state ar trebui să li se acorde asistenţă financiară, deoarece consider că, deşi suma implicată nu este foarte mare, aceasta ar fi o expresie directă, foarte necesară, a solidarităţii europene.
Înainte de toate, doresc să îmi exprim solidaritatea faţă de familiile care au avut de suferit de pe urma acestui dezastru.
Am văzut cu toţii care au fost consecinţele dramatice rezultate în urma trecerii furtunii Klaus şi, de asemenea, am văzut care au fost şi primele intervenţii la faţa locului, atât din partea statelor afectat, cât şi din partea altor state europene.
Deoarece vorbim mai mult despre efecte şi despre fonduri de ajutorare, doresc să întreb Comisia care sunt, de fapt, proiectele concrete în măsură să pună în aplicare mecanisme de prevenţie pentru astfel de cazuri pentru ca, cel puţin în viitor, să nu mai avem pierderi de vieţi omeneşti?
- Doamnă preşedintă, permiteţi-mi să-mi exprim şi eu, în această seară, alături de ceilalţi colegi ai mei, compasiunea faţă de familiile profund afectate, în mod regretabil, de această furtună şi să îmi ofer susţinerea cu privire la apelurile pentru o mai mare flexibilitate a Fondului de Solidaritate.
Însă există, de asemenea, o problemă mai amplă, asupra căreia aş dori să vă atrag atenţia.
Nu este la fel de gravă ca cea pe care o discutaţi aici, însă în toate statele membre se produc ocazional dezastre naturale şi mă gândesc acum la ţinuturile pe care le reprezint - Offaly, Laois şi Louth - unde au avut loc inundaţii foarte neobişnuite şi nespecifice sezonului.
Un număr mic de familii, insuficient de mic pentru a fi remarcate, au fost semnificativ afectate şi vor suferi consecinţe importante.
Poate că ar trebui să abordăm problema finanţării din perspectiva politicii de dezvoltare rurală sau a politicii agricole comune şi să constituim un fond de ajutorare destinat acestui tip de cazuri, care există şi pentru care este nevoie de asistenţă.
- Doamnă preşedintă, în discursul său de deschidere, dna comisar a menţionat câteva dezastre, printre care şi canicula din Franţa de acum câţiva ani, care a ucis între 12000 şi 14000 de oameni.
În mod clar, nu a fost vorba de o furtună, de o inundaţie sau de un alt dezastru natural.
Canicula a durat cinci-şase săptămâni, făcând victime pe întreg parcursul acestei perioade.
Aproape toţi cei care i-au căzut victime au fost persoane în vârstă sau cu invalidităţi, aflate în centre de îngrijire ori în instituţii specializate sau lăsate pe cont propriu de familiile lor, în timp ce acestea erau plecate în concediu.
Guvernul francez nu a rechemat, în niciun moment, familiile sau personalul specializat din concediu, după cum nu a mobilizat nici armata sau alte servicii de intervenţie.
Pur şi simplu a lăsat oamenii să moară, săptămână de săptămână.
Am discutat despre acest incident cu multe persoane din Franţa, întrucât sunt implicată în proiectul privind salvarea persoanelor cu invalidităţi în situaţii de dezastre, finanţat de Comisie.
A fost un scandal, însă un scandal ale cărei cauze nu le-a denunţat şi nu le-a identificat nimeni.
Aş dori să solicit Comisiei să investigheze această situaţie, să investigheze numărul de victime şi să constate că Franţa nu a luat nicio măsură; totuşi, toamna, când toţi aceşti oameni erau deja înmormântaţi, în registrul serviciilor sociale figurau cu 14000 de persoane mai puţin.
comisar. -Doamnă preşedintă, pot să spun că toţi am avut parte, la un moment dat, de dezastre ecologice, naturale sau provocate de mână omului, în ţările noastre.
De aceea împărtăşesc în totalitate sentimentele şi îngrijorarea dumneavoastră.
Până în momentul actual, Fondul de Solidaritate a acordat asistenţă unui număr de 20 de state membre, incluzând, de patru ori, Franţa Germania, Grecia, Cipru, Portugalia şi multe altele - în total 20 - însă cunosc şi împărtăşesc opinia dumneavoastră că ar trebui aduse îmbunătăţiri.
Ar trebui să atribuim acestui fond un caracter şi mai practic şi să oferim şi mai multă asistenţă statelor membre.
Vom continua să depunem eforturi în vederea aprobării acestor îmbunătăţiri de către Consiliu.
Mă bucur că avem aprobarea Parlamentului în acest sens, fiindcă sprijinul dumneavoastră ne va fi de mare ajutor în eforturile noastre.
Aşa cum am afirmat în introducere, Comisia este total dedicată scopului de a sprijini Franţa şi Spania, afectate de furtuna Klaus şi va mobiliza toate instrumentele europene pertinente pentru a-şi exprima solidaritatea faţă de acestea.
Comisia este dispusă să examineze posibilitatea mobilizării Fondului de Solidaritate, însă, ca prim pas, este necesară o solicitare în acest sens din partea Franţei şi a Spaniei.
Acestea au la dispoziţie 10 săptămâni pentru a depune solicitarea de asistenţă.
Deoarece am fost întrebată dacă avem în pregătire alte măsuri de îmbunătăţire a sistemului de solidaritate faţă de statele membre, în situaţii de dezastre naturale, aş dori să menţionez că, în afară de revizuirea Fondului de Solidaritate, vom face în curând o comunicare al cărei obiectiv este de a identifica măsurile care ar putea fi incluse într-o strategie comunitară privind preîntâmpinarea dezastrelor naturale şi a celor provocate de mâna omului.
Rezumând, Comisia este de părere că Fondul de Solidaritate reprezintă deja un instrument util, însă, desigur, există posibilităţi de îmbunătăţire şi vom continua să depunem eforturi în acest sens.
Dezbaterea se încheie.
Declaraţii scrise (articolul 142 din Regulamentul de procedură)
Furtuna Klaus s-a abătut asupra sud-vestului Europei în perioada 23 - 25 ianuarie, provocând pagube substanţiale.
Pe durata furtunii, vântul a atins viteze de 194 km/h.
Furtuna a cauzat moartea a 18 persoane în Spania, Franţa şi Germania, iar numărul acestora ar fi fost chiar mai ridicat dacă nu ar fi fost pune în funcţiune sisteme de alertă rapidă.
Din Slovacia am urmărit la televizor, cu un sentiment de profundă compasiune, tragedia petrecută în satul Sant Boi de Llobregat, unde patru copii şi-au pierdut viaţa, ca urmare a prăbuşirii acoperişului unei săli de sport.
Aş dori să transmit sincere condoleanţe tuturor familiilor care şi-au pierdut membri.
Fondul Solidaritatea este un instrument util.
Acesta a fost stabilit la nivelul UE după inundaţiile din august 2002.
De asistenţă din partea fondului beneficiază statele membre şi statele în curs de aderare care au suferit dezastre naturale majore.
Acest lucru este valabil în caz de dezastre care cauzează pagube estimate la mai mult de 0,6% din PIB-ul ţării afectate.
După furtuna din noiembrie 2004, care a distrus 2,5 milioane de metri cubi de masă lemnoasă, Slovacia a primit 5.667.578 EUR din acest fond.
Numărul dezastrelor creşte progresiv, ca urmare a schimbărilor climatice din Europa, forţându-ne să adoptăm reguli care să asigure nu numai acordarea rapidă şi flexibilă a asistenţei financiare în perioada imediat următoare dezastrului, ci şi implementarea unor măsuri de prevenire a dezastrelor naturale.
Folosirea uleiurilor uzate de PCB într-o uzină de reciclaj alimentar în Irlanda (dezbatere)
- Următorul punct este declaraţia Comisiei cu privire la folosirea uleiurilor reziduale cu PCB într-o uzină de reciclaj alimentar în Irlanda.
comisar. - Dnă preşedintă, Comisia este pe deplin conştientă de riscurile majore ale bifenililor policloruraţi (PCB) asupra sănătăţii umane şi asupra mediului.
Incidente precum cele din Belgia din 1999 şi din Irlanda de anul trecut au demonstrat încă o dată că PCB-urile, chiar şi în cantităţi mici, pot cauza contaminarea gravă a lanţului alimentar.
În ultimele trei decenii, UE a stabilit o legislaţie pentru a micşora cantitatea de PCB-uri şi de dioxine eliberată în mediul înconjurător, în scopul de a reduce expunerea umană şi de a proteja sănătatea umană şi mediul înconjurător.
Cu toate acestea, deoarece echipamentele cu conţinut de PCB au, în general, o durată de viaţă lungă, chiar şi după interzicerea PCB-urilor, în 1985, aceştia sunt încă utilizaţi în cantităţi semnificative şi reprezintă o sursă posibilă de expunere umană.
În mod special, Directiva privind eliminarea PCB-urilor, Directiva 96/59/CE din septembrie 1996, furnizează instrumentele corespunzătoare pentru a asigura eliminarea echipamentelor şi a deşeurilor cu conţinut de PCB cât mai curând posibil şi a echipamentelor de mari dimensiuni până la sfârşitul anului 2010.
Totuşi, rămân lacune considerabile în ceea ce priveşte implementarea întocmai a acestor legi.
Comisia a fost nevoită să lanseze proceduri de încălcare a dreptului comunitar împotriva majorităţii statelor membre, pentru nerespectarea obligaţiei de inventariere a echipamentelor de mari dimensiuni cu conţinut de PCB şi a uzinelor de eliminare a PCB-urilor.
Ca urmare a acestor proceduri, situaţia în ansamblu s-a îmbunătăţit.
În prezent sunt deschise doar două astfel de dosare, care, la rândul lor, sunt pe punctul de a fi închise.
Toate statele membre şi-au comunicat planurile privind decontaminarea şi/sau eliminarea echipamentelor inventariate şi a PCB-urilor conţinute de acestea, precum şi planurile privind colectarea şi, ulterior, eliminarea echipamentelor cu conţinut de PCB mai mic de cinci decimetri cubi (conform Articolului 11 din directivă).
Totuşi, sunt necesare eforturi suplimentare.
Pentru a asigura eficienţa planurilor de eliminare a PCB-urilor, statele membre trebuie să urmărească o mai bună implementare a legislaţiei existente cu privire la PCB-uri şi, în general, a legislaţiei europene în materie de deşeuri.
Comisia acordă o importanţă din ce în ce mai mare implementării corecte a legislaţiei UE în materie de deşeuri şi sprijină activ statele membre în efortul de a asigura o mai bună implementare a legislaţiilor naţionale din acest domeniu.
Regulamentul nr. 183/2005 privind igiena furajelor prevede cerinţe minime de igienă a furajelor, aplicate începând de la nivelul producţiei primare a furajelor (la nivel de fermă), la nivelul producţiei, prelucrării şi distribuţiei, până la hrănirea animalelor.
Operatorii din sectorul hranei pentru animale ar trebui să stabilească, să implementeze şi să menţină proceduri bazate pe principiile HACCP.
Acesta presupun identificarea elementelor critice ale controalelor şi identificarea, inter alia, a unei eventuale contaminări chimice la utilizarea procedeului încălziri directe a materiilor furajere uscate.
Răspunderea pentru respectarea acestor cerinţe revine operatorilor din sectorul hranei pentru animale, deşi conformitatea măsurilor stabilite de aceşti operatori trebuie verificată de autorităţile competente ale statelor membre.
În majoritatea cazurilor, acest lucru trebuie realizat printr-o vizită la faţa locului.
De asemenea, principiile generale privind organizarea controalelor oficiale, prevăzute în Regulamentul privind controalele oficiale în domeniul hranei pentru animale şi al produselor alimentare impun ca statele membre să asigure efectuarea unor controale periodice, în funcţie de riscuri şi cu o frecvenţă corespunzătoare.
Aceste controale oficiale trebuie să includă controale ale activităţilor din sectorul hranei pentru animale.
Rolul Comisiei este definit în Articolul 45 din Regulamentul privind controalele oficiale în domeniul hranei pentru animale şi al produselor alimentare (CE) nr.
882/2004. Experţi din cadrul Comisiei efectuează audituri ale autorităţilor competente din statele membre, pentru a verifica dacă aceste controale se realizează în conformitate cu dreptul comunitar.
În baza acestui articol, în Irlanda a fost efectuat în 2008 un audit general la nivelul câtorva sectoare, urmând ca un raport să fie disponibil în curând.
Lista entităţilor auditate este stabilită de comun acord între autorităţile naţionale competente şi auditorii din partea FVO.
Uzina menţionată în întrebare nu a fost printre cele supuse inspecţiei, în cadrul auditului general din 2008.
În cazul incidentului de contaminare cu dioxină din Irlanda, sursa contaminării a fost identificată a fi utilizarea de pesmet contaminat ca hrană pentru animale.
Pesmetul a fost produs din deşeuri de brutărie (biscuiţi expiraţi), care au fost uscate prin procedeul încălzirii directe.
În procedeul încălzirii directe, gazele de combustie vin în contact direct cu materia furajeră care trebuie uscată.
Combustibilul utilizat era aparent contaminat cu ulei de transformator cu conţinut de PCB.
Responsabilităţile aferente diverselor părţi implicate, de la producătorul de pesmet la furnizorul de combustibil etc. vor fi identificate printr-o anchetă legală, aflată în desfăşurare.
Aş dori să subliniez importanţa majoră a unei abordări cuprinzătoare în ceea ce priveşte clasificarea riscurilor, care să includă atât riscurile legate de natura materiei primite, în acest caz pesmetul, cât şi cele legate de procedeul în sine.
în numele grupului PPE-DE. - Doamnă preşedintă, aş dori să mulţumesc Comisiei pentru declaraţia foarte detaliată în legătură cu acest subiect.
Cred că motivul pentru care dezbatem această temă în această seară este dorinţa de a învăţa din greşeli şi de a ne asigura că situaţia nu se va mai repeta.
Dificultatea constă în faptul că, în 1999, când am descoperit o problemă în Belgia, am crezut, la momentul respectiv, că am înăsprit suficient regulile pentru a evita incidente ulterioare.
Totuşi, iată situaţia în care ne aflăm! Cunoaştem consecinţele ineficienţei sistemului şi nu este vorba numai de pierderile financiare - deşi acest aspect este extrem de important pentru Uniunea Europeană, pentru trezoreria irlandeză, pentru contribuabili - ci şi de pierderea încrederii consumatorilor şi de daunele provocate sectorului irlandez de producţie alimentară, din punctul de vedere al pieţelor de desfacere.
Mă bucur că am realizat progrese şi că ne recâştigăm poziţia pe piaţa internaţională, însă sunt foarte conştientă de faptul că şi alţi fermieri din întreaga Uniunea Europeană se confruntă cu probleme din cauza situaţiei dificile din Irlanda.
De aceea, consider că dezbaterea din această seară nu priveşte doar o problemă a Irlandei.
În opinia mea, se poate vedea clar din declaraţia dumneavoastră că există posibilitatea ca această problemă care a apărut în Irlanda să se repete şi în alte state membre.
De aceea, cred că acesta ar trebui să fie punctul de plecare al dezbaterii noastre.
Evident, acel ulei nu ar fi trebuit să ajungă în lanţul alimentar al animalelor.
Ceea ce încercăm să aflăm este cum s-a întâmplat acest lucru şi - ceea ce spuneţi este corect - aceasta face obiectul unei anchete de poliţie cu elemente de extraneitate.
Sper că vom putea reconstitui cu exactitate firul evenimentelor, pentru a evita o situaţie similară.
Însă situaţia ridică o altă întrebare, la care aţi făcut referire, respectiv cum rezolvăm problema deşeurilor sau a surplusului de alimente.
Soluţia este, bineînţeles, reciclarea.
Toată lumea este în favoarea reciclării, deoarece toţi dorim măsuri viabile şi prietenoase mediului.
Însă aici există două probleme: în primul rând, problema reciclării uleiurilor - la care aţi făcut referire - căreia consider că trebuie să i se acorde mai multă atenţie nu numai în ceea ce priveşte PCB-urile, ci şi, într-o viziune mai generală, în ceea ce priveşte colectarea, distribuţia, manipularea etc. a uleiurilor reziduale, deşi, evident, există o preocupare specială pentru PCB-uri.
Referitor la surplusul de alimente - sau deşeul alimentar, cum este numit uneori - părerea mea este că utilizarea acestuia în lanţul alimentar al animalelor este o soluţie convenabilă, însă doresc să precizez foarte clar că, dacă nu putem garanta siguranţa acestui produs şi maniera în care este prelucrat şi manipulat, mă tem că va fi necesară interzicerea lui în lanţul alimentar.
Nu doresc să se întâmple acest lucru, însă nu doresc nici să se repete situaţia din Irlanda şi consecinţele ulterioare ale acesteia.
Scopul nostru este ca acest surplus sau deşeu alimentar să fie folosit pentru că este un produs de calitate, nu pentru că lanţul alimentar al animalelor este un "cimitir radioactiv‟ - cred că aceasta este o precizare importantă.
De asemenea, trebuie să discutăm deschis şi despre întreaga problemă a amestecurilor furajere.
Fermierii preferă că cumpere ingredientele şi să prepare ei înşişi amestecurile, în proporţiile stabilite de ei şi, în general, fermele mari sunt cele care procedează astfel.
Acest lucru este acceptabil dacă avem metode ferme de control.
Înţeleg că se fac verificări periodice, însă în acest caz este evident că au existat câteva scăpări la acest nivel.
Într-adevăr, fermierii care au fost detectaţi şi au suferit consecinţele utilizării acestui produs m-au întrebat: "De ce nu a venit nimeni să verifice ce intră în incintele noastre‟?
În problema reglementării, sunt convinsă că operatorii autorizaţi din sectorul hranei pentru animale - industria hranei compuse pentru animale din Uniunea Europeană - sunt supuşi unor controale severe, impuse ca urmare a practicilor din trecut, care au determinat înăsprirea regulilor.
Am sentimentul că aplicăm măsuri mult prea stricte celor care respectă legea şi nu suntem vigilenţi cu cei ce sunt susceptibili de a o încălca.
Nu privim dincolo de cadrul de reglementare.
Există, poate, o tendinţă ca, după ce se bifează toate căsuţele, dosarele să fie adăugate la arhivă şi să nu se mai revină niciodată asupra lor.
Cred că este necesar să revizuim regulamentul.
Revizuim regulamentul în sectorul financiar şi va trebui să îl revizuim şi în sectorul alimentar.
Mai cred, de asemenea, că la nivelul fermelor, inspectorii sunt uneori priviţi ca inamicul lor numărul unu.
De ce nu îi primesc fermierii pe inspectori ca pe nişte protectori ai afacerii lor?
Cred că, pe baza acestei experienţe, trebuie să schimbăm mentalitatea în întregul sector al lanţului alimentar.
Salut în mod special anunţul Asociaţiei Fermierilor Irlandezi privind constituirea unei forţe speciale în sectorul alimentar.
Este momentul ca fermierii să preia, într-o oarecare măsură, controlul asupra lanţului alimentar.
În ultimul rând, problema ingredientelor cu cost redus nu se încadrează în discuţia de azi, însă presiunea pusă asupra producătorilor de a reduce şi mai mult costurile reprezintă o parte a acestei probleme, care trebuie abordată.
în numele grupului PSE. - Doamnă preşedintă, aş dori să fac o serie de remarci în legătură cu această problemă şi permiteţi-mi să nu fiu întru totul de acord cu afirmaţia dnei McGuinness, cum că "aceasta nu este doar problema Irlandei‟.
Este, fără îndoială, problema Irlandei.
Acesta este cel mai recent scandal în domeniul riscurilor alimentare.
Protejarea sănătăţii umane trebuie să fie preocuparea principală în acest domeniu şi aici vorbim despre implementarea unei directive din 1996.
Din păcate, Irlanda a fost unul dintre acele state membre care au fost forţate, prin ameninţări cu acţiuni în justiţie, să implementeze această directivă, cinci ani mai târziu, în 2001.
Desigur, se pare că procesul implementării directivei este încă în desfăşurare, iar procedurile de inspectare pentru asigurarea respectării acesteia par să fie destul de neconsistente.
Din ceea ce am citit, am înţeles că unul dintre elementele surprinzătoare este lipsa de informaţii despre ceea ce s-a întâmplat, cu exactitate, în acest caz de contaminare a cărnii de porc.
Se pare că uzina respectivă, care a produs hrana pentru animale nu fusese inspectată de multă vreme.
De asemenea, trebuie să spun - şi sunt sigură că Guvernul ar fi surprins să mă audă spunând acest lucru - consider că întreruperea imediată a distribuţiei de carne de porc şi retragerea acesteia de pe rafturile magazinelor a fost, într-adevăr, decizia corectă.
Desigur, acest lucru a prejudiciat mulţi producători şi măcelari nevinovaţi, care nu au încălcat legea. 90% din produse sau chiar mai mult nu erau deloc contaminate.
Fabrica respectivă aproviziona doar în jur de 10 magazine, aşa că acesta a fost un pas important, însă a fost pasul corect.
Cel mai important lucru este de a depune eforturi pentru a asigura că publicul şi consumatorii au certitudinea că alimentele pe care le cumpără în supermarketuri şi în magazine sunt sigure.
În cazul în care nu luăm imediat măsuri drastice pentru a garanta acest lucru, consider că nu ne îndeplinim atribuţiile.
Aş dori să adresez două întrebări Comisarului.
După cum am spus, vorbim aici despre implementarea directivei din 1996.
Nu este acesta un argument pentru revizuirea acestei directive?
Nu se poate spune că normele prevăzute în această directivă sunt necorespunzătoare în acest caz sau în general?
Nu ar trebui să ne gândim mai serios la retragerea acestor PCB-uri mult mai rapid decât s-a avut în vedere, în special pentru că multe state membre au implementat directiva cu întârziere?
Cealaltă întrebare a mea se referă la planul de gestionare pe care Agenţia irlandeză pentru protecţia mediului l-a introdus cu întârziere în 2008, în care se vorbeşte despre codul de practici privind gestionarea PCB-urilor şi a echipamentelor cu conţinut de PCB aflate în uz.
Ceea ce doresc să ştiu este dacă un cod de practici este, de fapt, în acord cu directiva.
Nu ar trebui să urmărim o aplicare mai riguroasă a regulilor în ceea ce priveşte gestionarea PCB-urilor?
Nu sunt pentru incriminarea oricărui caz de nerespectare a vreunei reguli, însă sunt de părere că, atunci când este vorba despre siguranţa alimentelor, ar trebui să se aplice sancţiuni penale celor care abuzează, din imprudenţă, de poziţia lor.
în numele grupului UEN. - Doamnă preşedintă, industria irlandeză a cărnii de porc joacă un rol esenţial în sectorul agroalimentar din Irlanda.
Această industrie este evaluată la aproximativ 1 miliard de euro şi asigură, în mod direct şi indirect, 10000 de locuri de muncă.
Pe fondul climatului economic actual şi al creşterii costurilor alimentelor, este esenţial să facem tot posibilul, în Irlanda, pentru a proteja sectorul irlandez al cărnii de porc, care funcţionează la standardele Uniunii Europene şi internaţionale cele mai înalte.
Detectarea unui nivel de dioxine peste pragul minim într-o mostră de grăsime de porc, în cadrul Programului naţional de monitorizare a reziduurilor, a permis depistarea rapidă a sursei de contaminare, dovedită a fi o anumită uzină de producţie de hrană pentru animale.
Deşi orice caz de contaminare a alimentelor este întotdeauna regretabil, acest incident arată nivelul foarte înalt al controalelor de siguranţă aplicate de autorităţile irlandeze pentru a garanta integritatea lanţului alimentar.
Cu alte cuvinte, aceste controale au fost eficiente.
Prin urmare, aş dori să laud competenţa şi rapiditatea măsurilor luate de Guvernul irlandez şi de Ministerul Agriculturii, cu privire la decizia de retragere completă a produselor.
Acest lucru a fost bine primit de pieţele europene şi internaţionale şi, fără îndoială, de Comisia Europeană.
A scos în evidenţă seriozitatea cu care Irlanda abordează problemele legate de siguranţa alimentelor şi a contribuit la menţinerea reputaţiei noastre de producători de produse alimentare de calitate, atât în ochii conaţionalilor noştri cât şi pe plan internaţional.
Consumatorii irlandezi au continuat să cumpere carne de porc imediat ce aceasta a fost din nou disponibilă pe rafturile supermarketurilor, iar comerţul a fost reluat rapid în majoritatea pieţelor europene şi internaţionale.
Evident, sunt necesare demersuri suplimentare până la reluarea completă a comerţului, precum intensificarea campaniilor de marketing etc.
Aş dori să laud eforturile Comitetului pentru agricultură al Oireachtas (Parlamentul Irlandez) care a desfăşurat o anchetă amplă a incidentului dioxinei, ce a inclus o serie de audieri în care au fost implicate ministere, agenţii guvernamentale şi reprezentanţi ai industriei cărnii de porc.
Mă bucur, de asemenea, că Ministerul Agriculturii desfăşoară o anchetă suplimentară, condusă de o persoană bine-cunoscută în cercurile europene, Profesorul Patrick Wall.
în numele grupului Verts/ALE. - (DE) Doamnă preşedintă, dnă Comisar, cel puţin în cazul Irlandei, problema a fost descoperită, ca urmare a inspecţiilor.
Cu zece ani în urmă, incidentele din Belgia s-au întâmplat aproape unul după altul.
În ambele cazuri, se vorbeşte despre producerea unor accidente, însă aceste accidente nu au fost niciodată dovedite.
După 10 ani, dosarul a fost închis în Belgia.
O persoană a primit o condamnare de un an şi jumătate, cu suspendare.
Totuşi, nu este clar cum a ajuns substanţa în produse.
Prin urmare, putem presupune în continuare că au fost amestecate în mod deliberat substanţe toxice în hrana pentru animale, pentru a reduce costurile de eliminare.
Astfel, uleiul a fost diluat şi adăugat în hrana pentru animale.
În ambele cazuri este vorba de ulei de transformator.
Atâta timp cât aceste accidente nu au fost reconstituite şi încă nu s-a dovedit că au fost rezultatul arderii, trebuie să prezumăm că şi în Irlanda a avut loc un act criminal prin care au fost amestecate aceste substanţe toxice, acest PCB.
Aceasta înseamnă că trebuie să sporim frecvenţa inspecţiilor, astfel încât hrana animalelor să nu facă obiectul eforturilor criminale, sub impresia că aceasta este o metodă simplă de reducere a costurilor.
Din acest motiv, declaraţia deschisă pe care o vom adopta mâine aici reprezintă încă o ocazie de a nu ne concentra pe depistarea eforturilor criminale, ci pe creşterea frecvenţei inspecţiilor.
În plus, riscurile nu trebuie evaluate doar în funcţie de uzinele implicate, ci şi în legătură cu cine se află la conducerea acestor uzine şi din ce surse dubioase este obţinut uleiul.
Ştim cu ce fel de oameni avem de-a face aici, astfel că instituţiile trebuie să fie conştiente, în ceea ce priveşte inspecţiile, de faptul că aceştia reprezintă un risc mai mare şi, prin urmare, trebuie să fie supuşi unor inspecţii mai stricte.
în numele grupului IND/DEM. - Dle Preşedinte, colega mea a făcut referire la canalele suspecte prin care PCB-urile au pătruns în lanţul alimentar, în Irlanda.
Cred că situaţie este, poate, chiar mai gravă, dacă ne gândim la istoria PCB-urilor.
Bifenilii policroruraţi există de aproape 100 de ani.
Aceştia sunt fabricaţi de mâna omului şi încă de la început era evident că reprezentau un pericol foarte mare.
Mulţi ani au fost utilizaţi în condensatori, în sisteme hidraulice, la fabricarea lacurillor pentru pardoseli de lemn: în mod clar, nu dorim ca aceştia să se afle în lanţul alimentar.
Însă de la începutul anilor 1900 până în 1966, când un om de ştiinţă suedez a stabilit efectiv pericolul acestora, oamenii credeau contrariul şi permiteau folosirea lor, chiar dacă au avut loc numeroase accidente industriale.
Însă chiar şi după ce ştiinţa şi-a spus cuvântul, PCB-urile nu au fost interzise în spaţii publice decât în anii 1970 - 1972; chiar şi după aceea, utilizarea lor era încă permisă, nefiind interzisă complet decât în anul 2000.
Aşa că se utilizează o cantitate considerabilă de PCB, iar acest lucru se întâmplă de aproape 100 de ani de când am descoperit că există o problemă.
Astfel, în ciuda directivei Comisiei din 1996 care impune eliminarea PCB-urilor, iată că aceştia continuă să ridice probleme, în special în Belgia şi, recent, în Irlanda.
Însă am remarcat că oamenii din Irlanda sunt dezorientaţi un anumit lucru.
Îmi amintesc de o vizită făcută unui măcelar, care pur şi simplu nu putea înţelege.
Mi-a spus: am respectat toate condiţiile de trasabilitate.
Ştim exact de unde provine acest ou, în ce zi a fost ouat şi, dacă ne străduim puţin, putem afla cu exactitate la ce fermă etc.
Şi totuşi, chiar şi după ce am aflat sursa PCB-urilor, acest măcelar, care îşi procură singur toată carnea de porc, care avea toate codurile etc. a fost forţat să elimine şi să distrugă carnea de porc.
Nu înţeleg cum s-a întâmplat acest lucru, după toate eforturile depuse la nivelul Comisiei de mediu; aţi depus eforturi susţinute pentru a asigura trasabilitatea şi totuşi, în momentele dificile, sistemele respective nu au fost utilizate.
Poate că au fost utilizate pentru a localiza fermele, însă nu pentru a reabilita reputaţia celor nevinovaţi, astfel că oamenii au avut de suferit din această cauză - şi ţara mea a avut de suferit, fiindcă nu doar aceste lanţuri de aprovizionare, ci întreaga ţară a fost discreditată.
Există dezorientare şi în alte privinţe.
Vorbim astăzi, pe bună dreptate, despre PCB-uri şi despre dioxine, însă vom aştepta să mai treacă încă 100 de ani înainte de a ne da seama de legătura dintre dioxine şi incinerare?
Lucrul pe care încerc în mod constant să-l realizez este să ţin dioxinele provenite din incinerare la distanţă de lanţul alimentar.
- Doamnă preşedintă, mai multe ferme şi unităţi de prelucrare din circumscripţia mea se confruntă, fără vina lor, cu pierderi de milioane de lire, ca urmare a aprovizionării cu hrană pentru animale contaminată, cumpărată cu bună credinţă de la o fabrică unde s-a dat dovadă de nepăsare voită - cu atât mai puţin putem vorbi de bună practică.
Nu este de mirare că există multă nemulţumire în rândul acelor electori afectaţi.
Doresc să adresez Comisarului o serie de întrebări.
Dacă răspunsul la acestea nu este dat în această seară, aş dori să primesc un răspuns în scris, dacă este posibil.
În primul rând, care este istoricul acelei fabrici de reciclare furajelor, din punctul de vedere al regulamentelor UE?
Există o lege de sine stătătoare, după cum s-a sugerat?
În al doilea rând, deţinea Millstream licenţă pentru utilizarea uleiului în cauză?
Dacă răspunsul este negativ, statul membru nu avea responsabilitatea să asigure detectarea şi rezolvarea acestui caz de sfidare a cerinţelor elementare de reglementare?
În al treilea rând, aplica Millstream un plan de analiză a riscurilor şi de autocontrol bazat pe principiile HACCP, după cum prevede regulamentul privind igiena produselor alimentare?
În al patrulea rând, este Comisia mulţumită de nivelul şi de frecvenţa inspecţiilor şi de supravegherea impusă de statul membru în legătură cu această fabrică şi produsele sale, dată fiind obligaţia statului membru de a avea un plan de control oficial bazat pe analiza riscurilor?
A fost vorba de neglijenţă din partea autorităţilor irlandeze în ceea ce priveşte aplicarea riguroasă a legislaţiei în materie de hrană pentru animale şi a cerinţelor privind siguranţa produselor alimentare?
În al cincilea rând, în circumscripţia mea, fabricile autorizate de prelucrare a hranei pentru animale trebuie să respecte controale şi standarde riguroase, în baza unor programe de asigurare a calităţii.
De ce Millstream Recycling nu a fost supusă aceluiaşi nivel de examinare?
În al şaselea rând, s-a aplicat vreo procedură de auto-certificare a siguranţei fabricilor de prelucrare a hranei pentru animale şi, dacă da, de ce - întrucât astfel de proceduri sunt permise doar pentru operatorii de talie mică?
În ultimul rând, dacă-mi permiteţi, care este, cu precizie, baza juridică în temeiul căreia Comisia a acordat sume mari statului irlandez, din moment ce purtătorul de cuvânt al Comisiei a afirmat că nu există o astfel de bază juridică?
Va exista o procedură de urmărire pentru a constata dacă statul membru respectiv şi-a încălcat obligaţiile prevăzute de dreptul comunitar?
E bine că putem dezbate în această seară pe baza declaraţiei pe care Comisia, dna comisar, deja a făcut-o privind folosirea uleiurilor uzate în prepararea nutreţurilor în Irlanda.
Aş vrea să extind un pic dezbaterea şi să vă spun că foarte multe state membre, şi voi vorbi acum despre România, au fost afectate de acest incident, sau mai corect spus, incidentul a afectat industria cărnii dar, mai ales, consumatorii.
A afectat industria care a înregistrat pierderi importante într-un interval de timp foarte scurt şi consumatorii într-o perioadă care, cel puţin în România, este caracterizată de consumul important de carne de porc, ca urmare a modului tradiţional de celebrare a Crăciunului.
Singurul lucru care a funcţionat foarte bine a fost informarea autorităţilor sanitar-veterinare prin sistemul rapid european de alertă.
Dincolo, însă, de această etapă toate informaţiile au intrat într-o cutie neagră.
Ce cantitate de carne infestată a intrat, unde a fost distribuită, unde sunt preparatele, au fost întrebări cu răspunsuri parţiale, uneori chiar inexistente.
Efectul?
O reacţie de panică în rândul consumatorilor şi foarte multe pierderi ale producătorilor şi, în egală măsură, o capacitate destul de slabă a autorităţilor responsabile de a gestiona eficient asemenea incidente.
Avem, din punctul meu de vedere, cel puţin două probleme.
Prima dintre ele, infestarea cu dioxină, ca urmare a utilizare a reziduurilor de uleiuri, dioxina fiind o substanţă care, ştim cu toţii, reprezintă un mare pericol fiind foarte toxică pentru organismul uman, chiar în cantităţi foarte mici.
Ce facem ca asemenea incidente să nu se mai repete?
A doua problemă: cum creştem capacitatea de reacţie şi de acţiune a autorităţilor responsabile din statele membre în asemenea situaţii periculoase?
Sper, şi cu asta închei, că dezbaterea ne va oferi răspunsuri cel puţin la aceste două întrebări.
- (BG) Dle Preşedinte, dnă Comisar, doamnelor şi domnilor, problema utilizării uleiurilor reziduale cu conţinut de bifenili policloruraţi la o fabrică de reciclare a deşeurilor alimentare a adus din nou în discuţie necesitatea garantării siguranţei produselor alimentare în Uniunea Europeană.
În primul rând, trebuie să subliniem faptul că la originea problemei nu se află o boală a animalelor, ci monitorizarea neadecvată a măsurilor stipulate cu privire la igiena şi siguranţa furajelor în Uniunea Europeană.
În ciuda controalelor efectuate, un nivel ridicat de dioxină a fost descoperit abia în momentul în care aceasta a ajuns în carnea de porc.
Întrebarea logică este: de ce acest lucru nu s-a întâmplat mai devreme?
Mulţi cetăţeni europeni îşi pun astăzi întrebarea dacă Uniunea Europeană dispune de legislaţia necesară care ar putea impune statelor membre să aplice măsuri adecvate de monitorizare a siguranţei furajelor cu care sunt hrănite animalele.
Este necesar un răspuns urgent la această întrebare, luând în considerare faptul că neaplicarea normelor de siguranţă, chiar şi la o singură unitate de prelucrare a produselor alimentare poate avea consecinţe fatale şi poate cauza pierderi de sute de milioane de euro.
Aş dori să solicit Comisiei Europene să întreprindă măsurile necesare pentru intensificarea monitorizării, care reprezintă o parte integrantă a politicii Uniunii Europene privind protecţia consumatorului.
Carnea de porc contaminată cu dioxină, provenită din Irlanda a ajuns şi în Bulgaria, ca şi în alte ţări europene.
Totuşi, asemenea incidente nu mai trebuie permise pe viitor, întrucât preţul financiar şi social care trebuie plătit ulterior este extrem de mare.
În cele din urmă, aş dori să salut iniţiativa dnei McGuinness de a supune această chestiune examinării Comisiei.
(DE) Doamnă Preşedinte, dnă Comisar, în această seară discutăm despre utilizarea uleiurilor reziduale cu conţinut de PCB la o fabrică irlandeză de reciclare a produselor alimentare.
Mâine vom dezbate punerea pe piaţă şi utilizarea hranei pentru animale.
Mâine vom observa că am realizat deja, împreună, o serie de măsuri importante şi oportune în acest sector.
Totuşi, încă există probleme în acest domeniu.
De aceea cele cinci întrebări adresate de dna McGuinness in discursul său oral trebuie tratate cu seriozitate şi trebuie să primească un răspuns pertinent.
Dnă Comisar, chiar şi dumneavoastră aţi menţionat deficienţele care încă există într-o serie de state membre, în ceea ce priveşte implementarea legislaţiei europene.
Este adevărat că sectorul alimentar şi-a dovedit temeinic fiabilitatea în ultimii ani, însă anumite întreprinderi fie nu cunosc, fie nu doresc să cunoască riscurile.
De asemenea, se pare că în multe state membre există încă posibilităţi considerabile de îmbunătăţire în ceea ce priveşte inspecţiile bazate pe evaluarea corespunzătoare a riscurilor.
Noi toţi - Parlamentul, fermierii, care sunt din ce în ce mai puţini şi consumatorii - aşteptăm o aplicare corespunzătoare a legislaţiei UE în materie de inspecţii efectuate în acest sens.
Din acest motiv, sunt de părere că legislaţia generală privind produsele alimentare, igiena produselor alimentare şi a hranei pentru animale şi condiţiile de autorizare a fabricilor de reciclare trebuie reexaminate.
Într-adevăr, dorim să valorificăm surplusul de alimente.
Eu, personal, doresc acest lucru şi nu doresc ca alimentele în surplus să fie distruse.
Totuşi, trebuie asigurată trasabilitatea.
Substanţele şi produsele nedorite trebuie excluse într-un mod sigur şi controlat.
La autorizarea societăţilor din sectorul hranei pentru animale trebuie asigurată competenţa profesională a personalului în domeniul siguranţei produselor alimentare şi a hranei pentru animale.
Furajele reprezintă baza siguranţei produselor alimentare şi trebuie să existe certitudine în ceea ce îi priveşte pe fermieri, astfel încât consumatorii să aibă garanţia siguranţei alimentelor.
- Doamnă preşedintă, în primul rând doresc să spun că salut ocazia acestei dezbateri.
Fermierii au simţit din plin cât de vulnerabili sunt în faţa actelor celorlalţi.
Vorbim despre un incident petrecut în Republica Irlanda, însă ironia este că uleiul rezidual presupus a fi cauza problemei a provenit iniţial din Irlanda de Nord.
Însă problema s-a concretizat sub forma hranei compuse pentru animale, provenite din Republica Irlanda.
În ceea ce mă priveşte, problema care se ridică este aceea că fermierii din Republica Irlanda, fie că este vorba despre crescători de porci sau de vite, au fost despăgubiţi, ajutaţi şi sprijiniţi de Europa.
În acest moment fermierii din Irlanda de Nord sunt lăsaţi de izbelişte, fără niciun ajutor sau sprijin.
Unii fermieri din Irlanda de Nord au fost distruşi şi mulţi alţii sunt pe punctul de a-şi pierde fermele şi de a fi eliminaţi de pe piaţă, fără să aibă vreo vină.
Aceştia nu au greşit cu nimic, nu au comis nicio ilegalitate şi trebuie să o spun direct acestei Camere şi Comisarului, în această seară, că, în ceea ce mă priveşte, fermierii din Irlanda de Nord sunt extrem de dezamăgiţi, nu numai de propriul nostru Minister al Agriculturii, DARD, după cum este cunoscut în Irlanda de Nord, ci în special de Ministru, care lasă impresia că este ineficient, slab şi incapabil să rezolve problema.
Ministrul Agriculturii din Republica Irlanda a arătat clar că se preocupă întâi de propriile interese.
Înţeleg acest lucru.
Permiteţi-mi să adresez Comisarului următoarea întrebare: veţi primi informaţii obţinute în urma unei anchete care ar trebui să fie desfăşurată de poliţie în ambele părţi ale frontierei?
Veţi fi dispuşi să acţionaţi conform informaţiilor pe care le veţi primi şi veţi fi dispuşi să asiguraţi că fermierii din Irlanda de Nord vor beneficia de acelaşi sprijin ca şi fermierii din Republica Irlanda şi că aceştia nu vor fi dezavantajaţi financiar în niciun mod?
Şi, în primul rând, şi cu aceasta închei, vă veţi asigura că o asemenea problemă nu va mai apărea niciodată?
Toate acestea conduc la pierderea încrederii consumatorului şi, în primul rând, la distrugerea producătorului.
- Doamnă preşedintă, aşa cum afirmă Comisarul, una dintre sursele expunerii umane la PCB este lanţul alimentar.
Cu toate acestea, focul deschis şi fumatul reprezintă surse de expunere mult mai semnificative pentru un număr mult mai mare de oameni.
Haideţi să păstrăm proporţiile, să ocolim isteria în această dezbatere şi, lăsând la o parte vehemenţa, să aruncăm mai multă lumină asupra problemei.
Sunt, într-adevăr, necesare cerinţe minime în materie de igiena hranei pentru animale şi acestea trebuie riguros respectate, însă ele trebuie însoţite de identificarea şi trasabilitatea completă a tuturor produselor din carne - nu numai din carne de vită, ci şi din carne de pasăre, din carne de porc şi din carne de oaie.
Am prezentat propuneri de amendamente ale legislaţiei curente, pe care le vom discuta în curând în această Cameră.
Hrana pentru porci în cauză era, într-adevăr, contaminată prin pesmet, deoarece Millstream Recycling a folosit, neintenţionat, combustibil pentru a usca pesmetul pe care l-a cumpărat cu bună credinţă de la o societate cu care colabora de mulţi ani şi cu care nu avusese probleme anterior.
În prezent poliţia desfăşoară o anchetă, iar societatea implicată cooperează îndeaproape în cadrul acesteia.
Aş dori să contrazic în totalitate afirmaţia dlui Allister, care susţinea că societatea a dat dovadă de nepăsare voită.
Se va demonstra contrariul, aşa că ar trebuie să fim atenţi la afirmaţiile pe care le facem aici.
Cea mai mare problemă a fost că am fost nevoiţi să retragem şi să distrugem absolut toate produsele din carne de porc, chiar dacă s-a întâmplat pe termen scurt.
Sursa de trai a multor fermieri irlandezi şi, cu siguranţă, reputaţia produselor alimentare irlandeze în străinătate au avut de suferit pentru că am avut o reacţie atât de disproporţionată, în condiţiile în care doar şase - şapte procente din fermele noastre de porci erau contaminate, întrucât sistemul irlandez de identificare şi trasabilitate a eşuat la nivelul abatoarelor.
În Irlanda este obligatoriu ca toţi porcii să fie crotaliaţi sau marcaţi, însă dintr-un motiv sau altul, la nivelul abatoarelor nu am putut diferenţia porcii contaminaţi de marea majoritate a celor necontaminaţi.
Trebuie să examinăm acest aspect.
Comisia trebuie să examineze întregul rol al identificării şi trasabilităţii şi, în primul rând, propun să aşteptăm rezultatul anchetei poliţiei, care cred că va surprinde pe toată lumea.
Societăţile implicate regretă nespus şi şi-au exprimat public regretul pentru pagubele provocate lanţului alimentar şi reputaţiei Irlandei, precum şi pentru pagubele economice provocate nenumăraţilor fermieri care au cumpărat produsele lor furajere excelente până la momentul respectiv.
Acum şi-au reluat activitatea şi produc în continuare un ingredient excelent, aş putea spune, folosit de fermieri în amestecul furajer.
Acesta a fost un episod teribil.
Nimeni nu ar fi dorit ca acesta să se întâmple.
- Doamnă preşedintă, am încercat să nu-mi asum rolul de judecător şi de jurat în cazul cărnii irlandeze, deoarece nu acestea este scopul pentru care ne aflăm aici, în această seară, însă aş dori să adresez Comisarului trei întrebări: ce volum de PCB este încă în circulaţie; puteţi garanta că aceştia nu vor contamina lanţul alimentar în următoarele 23 de luni, în care sunt încă în curs de eliminare; va prezenta Comisia un raport referitor la situaţia implementării Regulamentului privind igiena produselor alimentare, pe care această Cameră ar dori să-l asculte?
Aş dori să îi semnalez dlui Jim Allister că aceasta este o problemă internaţională.
După cum înţelegem, sursa contaminării - după cum a precizat, în mod corect, Jim Nicholson - a fost în afara graniţelor.
De aceea nu sunt de acord cu Proinsias.
Aceasta este o problemă europeană, deoarece comportă un element de extraneitate.
Ceea ce s-a întâmplat în Irlanda se putea întâmpla în orice alt stat membru, deoarece - după câte înţeleg - există zeci de tone de PCB în circulaţie.
Îl rog pe Comisar să clarifice acest aspect.
(DE) Dnă Preşedinte, dnă comisar, a investigat sau a reconstituit Comisia firul evenimentelor care au condus la producerea accidentului?
Găsesc ridicolă ideea că arderea uleiului rezidual şi fumul care se infiltrează prin câteva firimituri de pâine ar putea fi cauza unei contaminări cu dioxină de asemenea proporţii, în condiţiile în care niveluri de dioxină de 200 de ori mai mari au fost detectate în carnea de porc - nu în hrana pentru animale, ci chiar în carnea de porc propriu-zisă.
Până la proba contrarie, îmi voi menţine prezumpţia că acesta a fost un act deliberat.
Orice accident rutier este reconstituit şi se investighează cauzele producerii sale.
Accidentul acesta - dacă a fost, într-adevăr, un accident - trebuie, la rândul lui, reconstituit şi trebuie să se cerceteze dacă acest tip de combustie şi fumul prin care trece hrana poate determina, într-adevăr, un nivel atât de ridicat de dioxină în carne.
Ca practician, aş spune că orice afirmaţie în acest sens este o absurditate.
Aici vorbim despre un act deliberat de mixare, comis în scopul de a ne transforma în depozite ale acestei otrăvi, care nu se dizolvă de la sine, ci se transmite din generaţie în generaţie.
- (NL) Aceasta este o dezbatere extrem de interesantă.
Mi-e teamă că vom mai avea astfel de cazuri în viitor.
Nu vom elimina niciodată complet comportamentul criminal şi tentativele de a profita de sistem.
Una dintre chestiunile care nu au fost discutate în această seară este sistemul de marcaje private.
De ce Comisia nu încurajează mai mult industria să efectueze propriile inspecţii şi să realizeze marcaje private de calitate?
Comisia ar putea spune în acest caz: "putem efectua verificări finale, însă, în primă fază, ţine de atribuţiile voastre să îi verificaţi pe colegii de breaslă şi să asiguraţi că asemenea lucruri nu se întâmplă.
Dacă dezvoltaţi un sistem convenabil, îl vom încuraja şi îl vom recunoaşte‟.
Părerea mea este că trebuie să încurajăm întâi nivelurile de jos, astfel încât să nu mai apară, pe viitor, practici de acest gen.
- Doamnă preşedintă, nimeni nu contestă faptul că, aparent, uleiul provenea din Irlanda de Nord.
Însă nu aceasta este problema.
Ceea ce este relevant este că Millstream a ales să achiziţioneze uleiul respectiv - pentru a-l utiliza la dispozitivul de uscare a furajelor şi a pesmetului; întrebarea este de ce a cumpărat astfel de ulei, indiferent de unde provenea?
De ce nu a fost acesta verificat de inspectorii statului şi de societatea însăşi?
Utilizarea uleiului în circumstanţa respectivă era, după câte înţeleg, ilegală, constituind o încălcare a reglementărilor privind igiena produselor alimentare.
Problema nu este de unde provenea uleiul, ci de ce a ajuns în acel loc şi de ce a fost folosită în scopul respectiv.
- Doamnă preşedintă, afirmaţia dlui Graefe zu Baringdorf cum că ingredientul contaminat a fost adăugat în mod deliberat în hrana pentru animale este demnă de dispreţ şi nedemnă de un politician profesionist.
Nu ar fi mai corect să aşteptăm rezultatele anchetei legale?
Societatea implicată, Millstream Recycling, cooperează îndeaproape cu autorităţile.
Aceasta deţine toate documentele justificative care dovedesc că au achiziţionat uleiul respectiv de la o societate autorizată, furnizoare de ulei, din Dublin.
Intenţia lor a fost de a achiziţiona combustibil lichid uşor, care este uleiul necesar pentru respectivul procedeu de uscare.
Acesta i-a fost vândut de către o societate autorizată şi, din punctul lor de vedere, au achiziţionat combustibil lichid uşor reciclat; nu neagă, totuşi, faptul că a primit ulei de transformator cu conţinut de dioxine.
Autorităţile desfăşoară o anchetă în acest sens.
Să aşteptăm finalizarea anchetei şi să nu ne lansăm în alegaţii, fiindcă vorbim despre o problemă serioasă, pe care nu o vom rezolva prin isterii şi reacţii exagerate.
- Doamnă preşedintă, toată lumea este de acord - nimeni nu neagă - că, într-adevăr, uleiul provenea din Irlanda de Nord.
Nu există îndoială în această privinţă.
Însă, chiar în acest moment, opt fermieri din Irlanda de Nord îşi închid afacerile, ca şi alţi fermieri din Republica Irlanda.
Aceştia au suferit la rândul lor, nu pot nega acest lucru.
Însă aici nu este vorba despre o chestiune politică.
Aceasta este o situaţie în care oameni obişnuiţi se află în impas, iar cei aflaţi în impas financiar sunt chiar fermierii noştri.
Adevărul este - şi trebuie să acceptăm acest lucru şi noi şi dumneavoastră, dnă Comisar - că au existat tone de carne de porc pentru care provenienţa nu a putut fi stabilită.
Nimeni nu ştia de unde proveneau acestea, de la ce porci.
Dnă Comisar, este timpul să introducem metode clare de identificare a provenienţei, deşi trebuia să facem demult acest lucru.
Dacă am fi făcut acest lucru, cel puţin am fi ştiut în ce situaţie ne aflăm.
Nu vreau să atribui acestei probleme o dimensiune politică, fiindcă nu o consider o chestiune politică.
Discut cu fermierii în fiecare zi şi unii dintre aceştia îşi vor pierde, cel mai probabil, fermele.
Deci este o problemă serioasă.
Îmi doresc să aflu concluzia finală a anchetei legale - dar nu vreau ca fermierii noştri să fie lăsaţi în voia sorţii şi să fie trădaţi.
Vreau ca aceştia să fie protejaţi în mod corespunzător şi să beneficieze de acelaşi tratament şi de aceeaşi protecţie ca fermierii din Republica Irlanda.
Membră a Comisiei. -Doamnă preşedintă, am asistat la o discuţie aprinsă, în cursul căreia au fost adresate o mulţime de întrebări.
Au fost făcute multe supoziţii, dar sunt de acord cu dna Doyle că trebuie să avem răbdare şi să aşteptăm finalizarea anchetei.
Abia atunci vom fi în măsură să tragem concluzii şi să luăm decizii pentru viitor.
Un lucru aş vrea să spun: s-au întâmplat incidente similare în Germania şi în Belgia, despre care s-a vorbit mult în toate statele membre - nu eram implicată la vremea respectivă, însă am auzit.
M-aş fi aşteptat ca un stat membru prudent să ia măsuri de control mai riguroase.
Dar chiar şi cu măsurile de control cele mai riguroase, acest lucru se poate întâmpla, fie prin comiterea unor fraude, fie din neglijenţă, fie din orice alt motiv.
Responsabilitatea noastră este de a ne asigura că avem o legislaţie - pe care o consider mulţumitoare în prezent - şi de a ne asigura că statele membre respectă această legislaţie.
Datoria noastră, a Comisiei, este de a exercita controlul şi de a asigura că statele membre îşi respectă obligaţia.
OAV-urile îşi efectuează inspecţiile, iar rapoartele lor sunt făcute publice, astfel că măsura în care legile noastre sunt respectate poate fi dedusă din aceste rapoarte, care sunt întocmite chiar pentru fiecare ţară în parte.
Mulţi dintre dumneavoastră aţi adus în discuţie trasabilitatea, care este, într-adevăr, unul dintre pilonii principali ai legislaţiei în domeniul alimentar şi care ţine de responsabilitatea operatorilor din sectorul alimentar; aceştia trebuie să poată indica de unde au cumpărat şi cui vând produsele.
Cu toate acestea, nivelul de detaliere sau specificitate a metodelor de trasabilitate internă alese de operatorii din sectorul alimentar determină pierderea economică finală care va fi suportată de operatori în caz de retragere a produselor.
În cazul de faţă, legea trasabilităţii din Irlanda impune numai menţionarea datei producţiei şi nu ferma de provenienţă a cărnii.
Acesta a fost motivul pentru care a fost necesară retragerea tuturor produselor din carne, în cursul celor două luni.
Dacă ar fi fost aplicate reguli de trasabilitate (care, desigur, ar fi costat mai mult), ar fi fost retrasă doar carnea identificată ca provenind din ferma respectivă.
De aceea trebuie să se decidă: fie se acceptă cheltuieli mai mari şi se aplică reguli de trasabilitate mai eficiente, fie se fac cheltuieli mai mici şi, în final, se suportă pierderile.
S-a menţionat ajutorul acordat din partea Comisiei - deşi plata compensaţiilor nu este responsabilitatea mea, ci a Comisarului Fischer Boel - şi trebuie să spun că sumele furnizate în acest caz au fost plătite în baza aceleiaşi legi, atât în Republica Irlanda, cât şi Irlanda de Nord.
Am aici câteva cifre.
Comisia a introdus un program de asistenţă privind depozitarea privată pentru Irlanda de Nord, în baza căruia se pot depozita până la 15000 de tone, pe o perioadă de maxim şase luni.
Bugetul pentru această măsură este de 6,9 milioane de euro.
Un program similar de depozitare privată a fost adoptat, de asemenea, în Republica Irlanda.
Conform acestui program, se pot depozita până la 30000 de tone, timp de maxim şase luni, în limitele unui buget maxim de 13,9 milioane de euro.
În Republica Irlanda a existat de asemenea un program de eliminare a PCB-urilor, cofinanţat de Comunitate, în valoare de 20,6 milioane de euro.
Comisia nu a efectuat plăţi direct fermierilor nici în Republica Irlanda, nici în Irlanda de Nord, fiindcă nu există nicio bază juridică pentru astfel de compensaţii.
Rezumând, aş spune că avem o legislaţie bună, însă pe viitor trebuie să fim vigilenţi.
Trebuie să ne asigurăm că legile respective sunt aplicate de statele membre şi, în acest sens, avem nevoie de cooperarea statelor membre.
În ceea ce priveşte Comisia, trebuie să continuăm efectuarea controalelor şi să ne asigurăm că statele membre respectă reglementările.
În pus, de îndată ce primim rezultatele cercetărilor şi ale anchetelor, putem concepe planuri pentru viitor.
Dacă vom considera că există posibilităţi de îmbunătăţire a reglementărilor, nu vom ezita să facem acest lucru.
- Dezbaterea se încheie.
Ordinea de zi a următoarei şedinţe
Ridicarea şedinţei
(Şedinţa s-a încheiat la ora 10.45 )
Deschiderea şedinţei
(Şedinţa a fost deschisă la ora 10 a.m.)
Depunerea documentelor: a se vedea procesul-verbal
Introducerea pe piață și utilizarea furajelor (dezbatere)
Următorul punct este raportul întocmit de dl Graefe zu Baringdorf, în numele Comisiei pentru agricultură şi dezvoltare rurală, referitor la propunerea de regulament al Parlamentului European şi al Consiliului privind introducerea pe piaţă şi utilizarea furajelor - C6-0128/2008 -.
raportor. - (DE) Domnule preşedinte, domnule comisar, dezbatem astăzi ceea ce se este cunoscut sub denumirea "declaraţie deschisă”.
Este vorba despre transparenţă cu privire la furaje, acestea reprezentând baza alimentelor sănătoase pentru consumatori, şi despre asigurarea unei imagini de ansamblu pentru cumpărătorii de furaje combinate cu privire la produsele pe care le cumpără.
A fost un drum lung, dar îmi exprim speranţa că prin adoptarea acestui regulament vom încheia cu succes acest drum, şi doresc să mulţumesc Comisiei care ne-a ajutat, în mod semnificativ, la soluţionarea problemelor, prin activitatea sa constructivă.
Comisia s-a confruntat, pe de o parte, cu o voinţă politică unanimă din partea Parlamentului de a propulsa această declaraţie deschisă, şi, pe de altă parte, cu o dezbatere acerbă, dar corectă, cu Consiliul.
Putem fi mândri de rezultate.
Să aruncăm o scurtă privire în trecut.
Am avut criza BSE şi, în 1997, Comisia temporară de anchetă şi-a emis raportul final prin care Parlamentul a solicitat această declaraţie deschisă.
Comisia a prezentat o propunere, care a devenit ulterior Directiva 2002/2/CE.
Printr-un compromis cu Consiliul - aceasta a trecut prin toate organismele - directiva a fost promovată prin declaraţie deschisă, ceea ce a însemnat că etichetele trebuie să conţină ingredientele cu o toleranţă de ± 15%, iar compoziţia exactă trebuie pusă la dispoziţie, la cerere.
Aceasta a fost mai mult o directivă decât un regulament, iar statele membre au pus-o în aplicare, în mod ezitant, sau chiar deloc.
Industria furajelor a introdus o acţiune în fața Curții Europene de Justiţie, iar Curtea s-a pronunţat după cum urmează: în afară de informarea exactă, legalitatea acestei directive nu a fost pusă la îndoială.
Apoi am luat în considerare această hotărâre într-o altă procedură în cadrul Parlamentului şi am ajuns la o concluzie sub forma acestui regulament.
Am avut onoarea de a fi raportor de fiecare dată şi, în tot acest timp, m-am bucurat de o colaborare extrem de strânsă cu Comisia, colaborare care s-a bazat pe încredere.
Astăzi avem un rezultat pentru care s-a luptat puternic, dar corect, şi de care putem fi mândri.
De asemenea, este evident faptul că aceasta se bucură de susţinerea majorităţii din Parlament şi a grupurilor.
Nu există amendamente, lucru din care deduc că acest regulament va fi adoptat cu o mare majoritate.
Prin urmare, avem un regulament bun care provoacă o declaraţie deschisă în trei etape, şi ştiţi care sunt acestea; în primul rând, componentele în ordinea descrescătoare a procentelor; în al doilea rând, furnizarea de informaţii pentru sectorul de furaje cu o toleranţă de ± 15% - în această privinţă nu am prevăzut o rezervare a drepturilor de proprietate intelectuală în această legislaţie, ci mai degrabă se face trimitere la legislaţia generală; şi în al treilea rând, furnizarea de informaţii exacte autorităţilor.
Doresc, de asemenea, să evidenţiez faptul că am întocmit un registru.
În Uniunea Europeană nu se vor mai folosi furaje sau amestecuri de componente fără ca aceste componente să fie publicate mai întâi, întrucât acestea trebuie incluse în registru.
Acest lucru este important nu numai pentru autorităţile de supraveghere, ci şi pentru public şi clienţi.
Prin urmare, din punctul de vedere al raportorului, pot spune că sunt foarte mulţumit de rezultatul general.
membru al Comisiei. -Domnule preşedinte, aş dori să mulţumesc mai întâi Comisiei pentru agricultură şi dezvoltare rurală pentru activitatea depusă în acest dosar şi, în mod special, domnului raportor Graefe zu Baringdorf, precum şi tuturor raportorilor alternativi care au jucat un rol important.
Domnul Graefe zu Baringdorf a reuşit să coordoneze cu multă pricepere discuţiile din timpul negocierilor, lucru pentru care îi suntem recunoscători.
Pachetul de compromis menţine nivelul înalt de siguranţă a furajelor atins în UE.
Acesta reuşeşte să stabilească un echilibru corect între protecţia consumatorului şi drepturile de proprietate intelectuală.
Elimină povara procedurii de obţinere a autorizaţiei prealabile introducerii pe piaţă pentru bio-proteine, modernizează etichetarea furajelor prin introducerea de informaţii corespunzătoare pentru clienţi şi plasează co-reglementarea în centrul procedurilor legislative.
Sporeşte transparenţa de piaţă prin sistemul de informare pentru noile materii prime pentru furaje, facilitează inovaţia şi competitivitatea în sectorul furajelor din UE şi marchează un pas concret împotriva inducerii în eroare a utilizatorilor de furaje, fie că sunt fermieri sau deţinători de animale de companie.
Rezultatul negocierilor este un pachet de compromis supus votului dumneavoastră, pachet care reprezintă o simplificare şi o modernizare a cadrului legal actual.
Dispoziţiile cu privire la aşa-numita "declaraţie deschisă” permit un tip de etichetare mai modern.
Materiile prime pentru furaje incluse în furajele combinate pentru animalele destinate industriei alimentare vor trebuie etichetate în ordinea descrescătoare a greutăţii.
În plus, procentul de greutate exact pentru materiile prime pentru furaje evidenţiate trebuie indicat şi în acest caz de etichetare voluntară.
Mai mult, dispoziţia conform căreia anumite informaţii cu privire la furajele combinate pot fi transferate de la autorităţile competente la cumpărători din motive de urgenţă duce la îmbunătăţirea informării corecte a utilizatorilor, în cazuri de genul incidentelor de contaminare a furajelor.
În acest context, Comisia face următoarele declaraţii.
În primul rând, pentru a adapta anexa III privind nivelurile de toleranţă permise pentru etichetarea privind compoziţia materiilor prime pentru furaje şi a furajelor combinate la dezvoltarea ştiinţifică şi tehnică, Comisia şi serviciile acesteia au în vedere examinarea acestei anexe.
În acest context, Comisia va avea în vedere şi anumite materii prime pentru furaje cu un conţinut de umiditate mai mare de 50%.
În al doilea rând, cu privire la etichetarea aditivilor, Comisia va studia dacă principiile de informare prin etichetare a furajelor se pot aplica şi aditivilor şi preamestecurilor autorizate, în temeiul regulamentului privind aditivii destinaţi utilizării în hrana animalelor.
În ultimul rând, Comisia înţelege că situaţiile de urgenţă privind sănătatea oamenilor şi a animalelor şi mediul pot cuprinde urgenţe generate, printre altele, din neglijenţă, fraudă internaţională sau acte criminale.
Domnule preşedinte, domnule comisar, doamnelor şi domnilor, aş dori să adresez cele mai calde mulţumiri domnului raportor Graefe zu Baringdorf în numele meu şi al Grupului Partidului Popular European (Creştin-Democrat) şi al Democraţilor Europeni.
Consider că abordarea asupra acestui raport reprezintă un model de activitate parlamentară a acestei camere.
Votul de astăzi nu implică niciun amendament, pentru că activitatea asupra acestui raport a fost foarte solidă din punct de vedere tehnic şi a cuprins întregul spectru politic.
Consider că acesta este un rezultat de care putem fi mândri.
Este un rezultat echilibrat care protejează interesele fermierilor în calitate de utilizatori de furaje, ale producătorilor de furaje şi ale tuturor celorlalte verigi din lanţul alimentar.
Acesta sporeşte transparenţa, iar grupul din care fac parte, în special, apreciază profund întocmirea unui registru în care trebuie să fie introduse materiile prime amestecate în furaje.
Scandalurile alimentare apar în permanenţă şi nici măcar această nouă legislație nu le va preveni, pentru că regulile europene nu sunt concepute pentru a preveni activităţile infracţionale; însă aceste reguli ne vor ajuta să asigurăm faptul că, în momentul în care izbucnesc astfel de scandaluri, va fi mai uşor să detectăm substanţele care au fost amestecate în furaje.
Apreciez, de asemenea, ca fiind un lucru benefic faptul că producătorii de furaje pot furniza informaţii detaliate în mod voluntar, şi consider că propunerea, conform căreia informaţiile furnizate în aceste condiţii trebuie să fie dovedite din punct de vedere ştiinţific, este una excelentă.
Sunt de părere că această nouă legislație cu privire la furaje sporeşte, în mod simţitor, gradul de protecţie şi că indicarea în ordine descrescătoare permite fermierilor să vadă proporţia fiecărei componente din furaje, precum şi care este cel mai bun furaj pentru animalele lor, putând astfel să aleagă în consecinţă.
Adresez la rândul meu mulţumiri celor care au contribuit la redactarea unui raport atât de bun.
Domnule preşedinte, domnule comisar, după cum am făcut-o deja în Comisia pentru agricultură şi dezvoltare rurală, aş dori mai întâi să îl felicit pe domnul raportor, pe raportorii alternativi din celelalte grupuri politice, precum şi Consiliul pentru activitatea desfăşurată.
Această activitate ne-a permis să ajungem la un acord în primă lectură şi, mai mult, a reprezentat un proces excelent de rodare pentru procedura de codecizie care va reprezenta o practică standard a comisiei noastre în viitorul apropiat.
Doamnelor şi domnilor, legislaţia curentă cu privire la mişcarea materiilor prime pentru furaje şi furajele compuse pentru animale, inclusiv animale de companie - un sector care reprezintă o piaţă de aproximativ 50 de miliarde de euro la nivelul comunitar - este reglementată de câteva directive şi de aproximativ 50 de amendamente şi acte de punere în aplicare.
Simplificarea legislaţiei şi aplicarea armonizată a acesteia reprezintă obiective majore care vor fi, în mod indiscutabil, atinse prin acest regulament.
Comisia pentru agricultură şi dezvoltare rurală a Parlamentului a dezbătut deja în 2006 subiectul introducerii pe piaţă a furajelor pentru animale.
Ne amintim, desigur, că am solicitat în mod unanim Comisiei Europene ca, printr-o revizuire ulterioară, să stabilească un echilibru corect între interesele fermierilor cu privire la obţinerea de informaţii despre ingredientele furajelor şi interesele sectorului industriei cu privire la asigurarea unei protecții adecvate a know-how-ului.
Compromisul atins asupra punctelor sensibile ale propunerii Comisiei, declaraţia deschisă a materiilor prime şi crearea unei liste comunitare de materii prime reprezintă, după părerea mea, o dovadă bună a acestui echilibru.
O dovadă o reprezintă acordul de care s-a bucurat compromisul din partea tuturor celor implicaţi.
În realitate, prin declaraţia deschisă, compromisul protejează drepturile cumpărătorilor de a fi informaţi şi ale producătorilor de a-şi menţine proprietatea asupra know-how-ului, indicând faptul că aceste informaţii trebuie furnizate fără a aduce atingere directivei din 2004 privind drepturile de proprietate intelectuală.
Doamnelor şi domnilor, nu există nicio îndoială că într-o relaţie de încredere dintre furnizor şi utilizator formulele ar trebui cunoscute, însă nu ar fi logic să fii obligat să oferi reţeta primului client care îţi apare în cale.
Mulţi dintre noi bem Coca-Cola de multă vreme.
Faptul că nu cunoaştem reţeta acesteia nu înseamnă că ne îndoim cu privire la respectarea caracteristicilor produsului şi a standardelor de sănătate.
Hotărârea Curţii de Justiţie menţionată anterior stabileşte strict faptul că obligaţia de a informa consumatorii, la cererea acestora, cu privire la compoziţia exactă a furajelor nu este justificată de dorinţa de a proteja sănătatea.
Acestea fiind spuse, trebuie să vă reamintesc că autoritatea competentă va avea acces în permanenţă la compoziţia exactă şi că, după cum s-a stabilit în compromisul la care s-a ajuns, în orice caz de urgenţă care implică sănătatea umană sau animală sau mediul, cumpărătorii vor avea acces la informaţii exacte despre compoziţia furajelor în cauză, numai după ce au fost examinate interesele legitime, atât ale producătorilor, cât şi ale cumpărătorilor.
În ceea ce privește lista bunelor practici privind etichetarea, aceasta rămâne voluntară pentru specialiştii din sector, fără să devină o listă pozitivă de materii prime pentru producerea de furaje combinate, întrucât acest lucru nu a fost niciodată solicitat.
La cererea Parlamentului European, legislaţia va cuprinde o nouă anexă cu lista materiilor prime pentru furaje pentru animale a căror introducere pe piaţă sau utilizare este interzisă sau restricţionată.
Acestea reprezintă informaţii, sub formă de anexă sau listă, pe care Comisia le poate actualiza.
Grupul Socialist din Parlamentul European pe care îl reprezint susţine compromisul la care s-a ajuns şi nu a depus niciun amendament pentru şedinţa plenară.
Ne declarăm pe deplin în favoarea formei prezentată astăzi în această cameră şi vom vota pentru.
în numele Grupului ALDE. - (NL) Aş dori să încep prin a-l felicita, la rândul meu, pe dl raportor Graefe zu Baringdorf.
Grupul Alianţei Liberalilor şi Democraţilor pentru Europa împărtăşeşte opinia conform căreia compromisul stabilit este unul bun și, prin urmare, vom putea vota astăzi în favoarea acestuia.
Lucrul cel mai important este protejarea proprietăţii intelectuale a producătorilor de furaje pentru animale.
Dacă ne dorim inovaţie în sector - după cum am votat, într-adevăr, ieri pe marginea unui raport climatic - există loc de mai bine şi în sectorul furajelor pentru animale, astfel încât nivelul emisiilor de diferite tipuri de gaze cauzate de şepteluri să poată fi redus.
Ei bine, aceasta este o provocare pe care trebuie să o abordăm frontal.
În momentul în care producătorii de furaje pentru animale decid să inoveze, aceştia nu ar trebui să fie împiedicaţi printr-o legislaţie extrem de strică privind informarea.
După părerea mea, această informare este protejată, după cum s-a mai spus, şi poate fi realizată la cererea guvernului sau a unui anumit client, de exemplu.
Nimic nu îi poate împiedica pe producătorii de furaje pentru animale să facă acest lucru în mod voluntar.
Ingredientele în sine nu reprezintă cel mai important aspect al problemei: valoarea nutritivă exactă a furajelor pentru animale este mult mai importantă şi ar trebui corect etichetată.
Toate informaţiile de pe etichetă, cum ar fi valoarea energetică, proteinele şi altele, reprezintă informaţii valoroase.
Pe scurt, Grupul Alianţei Liberalilor şi Democraţilor pentru Europa va susţine acest compromis.
De asemenea, producătorilor de furaje pentru animale le transmitem faptul că, dacă doresc să introducă inovaţii la nivelul proceselor lor de producţie şi compoziţia furajelor pentru animale, de exemplu, acest compromis îi va sprijini în acest demers.
Domnule preşedinte, piaţa furajelor şi utilizarea acestora în producţia de animale reprezintă un aspect extrem de important pentru că are în vedere sănătatea a mii şi milioane de cetăţeni din statele membre UE.
Experienţele neplăcute anterioare reprezentate de bolile animalelor cauzate de furaje inadecvate au produs costuri materiale şi sociale imense în ţările Comunităţii.
De aceea, stabilirea compoziţiei furajelor este foarte importantă, în vederea limitării utilizării de furaje neadecvate.
La fel de importantă este şi punerea eficientă în aplicare a dispoziţiilor din regulament, astfel încât acestea să nu se reducă la simple declaraţii.
În acest moment, în contextul în care milioane de oameni şi chiar ţări întregi din Europa se declară împotriva consumului de alimente produse prin utilizarea de furaje pentru animale care conţin plante modificate genetic, aceşti cetățeni au dreptul să ştie ce se întâmplă.
Prin urmare, nu numai fermierii trebuie informaţi cu privire la conţinutul furajelor pentru animale, ci şi unităţile de procesare alimentară ar trebui să îşi informeze clienţii, prin menționarea acestor lucruri pe etichetele produselor.
Iar acest lucru nu este pus în practică.
Cu câteva luni în urmă, în această cameră, am dezbătut problema numărului în continuă creştere a persoanelor obeze din Europa.
Cu toate acestea, această problemă vizează, în mare măsură, tocmai conţinutul furajelor pentru animale, pentru că acest conţinut afectează în mod semnificativ calitatea cărnii.
Este un lucru bun că în acest proiect de regulament s-a acordat o mare atenţie igienei producţiei de furaje şi problemei adăugării de materii prime contaminate în timpul producţiei.
Această practică a fost folosită, uneori, de mulţi producători.
în numele Grupului Verts/ALE. - Domnule preşedinte, mă voi alătura celor care l-au felicitat pe colegul meu de grup, domnul Friedrich-Wilhelm Graefe zu Baringdorf, care a depus o activitate susţinută în unul dintre cele mai tehnice dosare cu care ne-am confruntat.
Acesta a dat dovadă de o înţelepciune demnă de Solomon, reuşind să ajungă la un echilibru între nevoile consumatorilor şi nevoile extrem de legitime ale producătorilor de a-şi proteja produsele şi proprietatea intelectuală.
Acesta este un dosar pe care l-aş putea prezenta în ţara mea drept unul dintre cele mai clasice dosare ale Parlamentului European.
Ţinând cont de oaspeţii noştri din tribuna oficială, putem spune că etichetarea furajelor pentru animale este probabil unul dintre cele mai interesante subiecte despre care ne-au auzit discutând astăzi, dar subiectul are o importanţă crucială şi reprezintă un exemplu real al unui caz în care Parlamentul are o contribuţie valoroasă, un caz în care putem asigura încrederea consumatorilor, cetăţenilor şi a alegătorilor în lanţul trofic al alimentelor pe care le consumă.
Trebuie să ne amintim de unde a pornit acest subiect.
Criza BSE a dovedit că produsele cu care ne hrănim animalele trebuie reglementate.
Acest regulament trebuie să fie transparent şi trebuie să existe un echilibru între nevoile consumatorilor şi nevoile producătorilor, însă acest lucru poate eşua.
A eşuat o dată şi trebuie să ne asigurăm că acest lucru nu se va întâmpla din nou.
Acest raport are un rol extrem de important pentru evoluţia în această privinţă.
Am avut numeroase întâlniri cu reprezentaţi ai industriei din Scoţia, cu grupuri de consumatori şi chiar cu fermieri şi am constatat o susţinere şi aprobare relativ universale, mai ales faţă de domnul raportor, dar şi faţă de modul în care Parlamentul şi Comisia au abordat această problemă.
Acest dosar are într-adevăr o contribuţie valoroasă.
Este un exemplu bun de activitate parlamentară.
Spunem de multe ori că există o colaborare bună între Comisie şi Parlament.
În acest caz, colaborarea chiar a fost reală, iar numărul redus de amendamente depuse la acest raport demonstrează că acesta va trece cu o majoritate mare.
Astăzi Parlamentul a avut o zi bună.
Domnule preşedinte, compromisul atins cu privire la furaje prezintă anumite avantaje - armonizează şi simplifică legislaţia UE - dar prezintă şi vicii fundamentale: nu asigură o garanţie suficientă a siguranţei furajelor pentru animale şi a produselor alimentare, lasă loc unei slabe protejări a interesului a cinci milioane de fermieri care prăsesc şi cresc animale şi nu ne protejează suficient sănătatea.
Accesul utilizatorilor de furaje pentru animale la informaţii cu privire la conţinutul furajelor va fi încă limitat de protejarea drepturilor de proprietate intelectuală.
În cazul în care un producător de furaje utilizează un ingredient periculos, suntem încă vulnerabili.
Problema furajelor este o dovadă în plus a direcţiei greşite abordate de politica agricolă care, în ciuda declaraţiilor, susţine, în primul şi în primul rând, agricultura industrială şi, în contextul acestei agriculturi, fermierii nu au dreptul să deţină propriile furaje, aceştia putându-şi creşte animalele folosind furaje produse de întreprinderi specializate.
Aceste întreprinderi sunt, desigur, orientate spre profit şi vor găsi mereu o cale de a reduce costurile, fără a ţine neapărat cont de siguranţa animalelor şi a sănătăţii noastre.
În consecinţă, trebuie să sporim numărul dispoziţiilor speciale şi să accentuăm monitorizarea, ceea ce duce problema la un nivel absurd.
Nu a venit momentul să inversăm aceste tendinţe şi să revenim la o dezvoltare durabilă a agriculturii în care fermierii să deţină propriile furaje pentru a nu mai fi expuşi la pierderile cauzate de dioxină sau BSE?
Progresul în agricultură nu trebuie neapărat să însemne concentrarea producţiei sau concentrarea producţiei de furaje.
Ar trebui să ţinem cont de faptul că avem, în prezent, 15 milioane de ferme în UE, 95% dintre acestea fiind ferme mici şi mijlocii.
Majoritatea acestor ferme pot utiliza modelul durabil de agricultură în avantajul fermierilor, al mediului şi al nostru al tuturor.
Nu trebuie decât să schimbăm radical abordarea asupra agriculturii şi, astfel, să schimbăm abordarea asupra politicii agricole comune actuale.
(FR) Domnule preşedinte, un avantaj al animalelor este că anii trec şi problemele rămân aceleaşi.
De exemplu, mereu amintim capcanele cu fălci când discutăm despre animalele sălbatice, iar problema transportului, creşterii şi a furajelor apare mereu atunci când vorbim despre animalele de fermă.
Furajul pentru animale reprezintă un caz clasic; este un talmeş-balmeş, o grămadă de gunoi.
Sunt folosite antibiotice, clenbuterol, hormoni de creştere, chiar şi resturi de la alte animale, şi aceasta a fost cauza problemei furajelor contaminate din Regatul Unit al Marii Britanii din anii '90.
Cu toate acestea, astăzi ni se spune că era "junk-food” s-a terminat.
Am avut o directivă în 2002 şi o hotărâre a Curţii de Justiţie în 2005, iar acum se doreşte reconcilierea pieţei şi a profitului - denumit proprietate intelectuală - cu siguranţa consumatorului.
Prin urmare, ne vedem înarmaţi cu un regulament.
Prin intermediul instrumentului clasic al etichetării, toate componentele vor fi indicate, în ordinea descrescătoare a greutăţii, şi va exista şi o declaraţie deschisă, o anexă III şi o toleranţă de +/-15%.
În plus, cei mai curioşi dintre noi vor putea chiar solicita compoziţia exactă.
Mai rămân numai două probleme majore.
Prima este legată de animalele importate care nu au fost etichetate.
Dl Parish este aici; acesta a fost foarte interesat de animalele nemarcate care sosesc din Brazilia şi care au fost hrănite cu clenbuterol.
Când vine vorba de siguranţa acestor animale, nu ştim mare lucru.
Şi apoi mai rămâne marea problemă a furajelor importate, mai exact, materiile prime care au tot sosit de pe continentul american începând cu anii '60.
În anii '60, era vorba de furaje pe bază de gluten de porumb - melasă, resturi de seminţe uleioase - iar astăzi este vorba de soia modificată genetic din Argentina, Paraguay şi Brazilia, şi porumb modificat genetic din Canada şi Statele Unite ale Americii.
Iar acest lucru este cauzat, îndrăznesc să o spun, de faptul că oamenii sunt împotriva OMG-urilor locale, dar nu şi a celor emigrante.
Adevărul este că discutăm aici despre două treimi din furajele animalelor noastre şi că este vorba despre o reală problemă de sănătate.
Problema siguranţei sănătăţii din Europa în sine acoperă problema mai vastă a riscurilor de sănătate globală cauzate de acordul Rundei Uruguay şi a acordului Cabinetului Blair, care ne obligă să importăm seminţe uleioase pentru a hrăni două treimi din animalele noastre.
Domnule preşedinte, aş dori să îi felicit pe domnul comisar şi pe domnul Graefe zu Baringdorf pentru activitatea excelentă şi buna colaborare de care ne-am bucurat.
Aş dori să transmit un mesaj ultimilor doi vorbitori şi oaspeţilor din tribuna oficială: vă rog să luaţi prânzul astăzi cu mare grijă pentru că, dacă e să credem spusele celor doi antevorbitori, înţeleg că nicăieri nu mai există alimente sigure!
Obiectivul acestei legislații este să promoveze siguranţa alimentelor pe care le consumăm şi, desigur, mâncarea pentru animalele noastre este importantă pentru că noi ne hrănim cu aceste animale.
Sunt conştient de faptul că aceasta este o abordare simplistă, dar acesta este motivul pentru care ne aflăm aici.
Da, am făcut diverse greşeli în trecut şi aş fi prima persoană care să recunoască faptul că hrănirea animalelor cu făină de carne şi oase a cauzat problema BSE - care nu a onorat pe nimeni - şi acesta este motivul pentru care promovăm această legislație.
Discuţia nu vizează transparenţa şi indicarea ingredientelor pe etichetă, pentru că acestea vor fi menţionate cu siguranță.
Problema producătorilor a fost dacă trebuie să treacă procentele precise ale acestor ingrediente, pentru că pot exista persoane care să copieze formulele şi să producă exact aceleaşi furaje.
În această privinţă, compromisul la care au ajuns dl Graefe zu Baringdorf, Comisia şi Consiliul este unul bun, pentru că am ajuns într-o situaţie în care chiar putem avea cu adevărat încredere în furajele folosite.
Dacă aţi studiat problemele recente pe care le-am avut în Europa - şi au existat probleme cu furajele pentru animale în diferite ţări - acestea nu au fost cauzate de faptul că sistemul de etichetare şi procesele au fost greşite, ci de faptul că întreprinderile au încălcat legea.
Prin urmare, trebuie să ne asigurăm nu numai de faptul că această legislație este bună, ci şi de faptul că statele membre şi Comisia monitorizează această legislație şi se asigură că firmele producătoare de furaje nu încalcă aceste reguli, pentru că, din nou, oamenii şi consumatorii trebuie să aibă încredere în alimente.
Aş preciza că alimentele europene sunt cât se poate de sigure, dar nu trebuie să lăsăm niciodată garda jos în ceea ce priveşte asigurarea încrederii depline a consumatorilor în siguranţa alimentelor pe care le consumă.
Pentru oaspeţii noştri: vă rog să luaţi liniştiţi prânzul, fiţi convinşi că este sigur!
(PL) Domnule preşedinte, domnule comisar, îl felicit din inimă pe dl Graefe zu Baringdorf pentru acest nou raport excelent.
Eforturile de simplificare a legislaţiei actuale în domeniul introducerii pe piaţă şi utilizării de furaje şi în domeniul informaţiilor obligatorii şi suplimentare înscrise pe ambalaj şi în documentaţia de transport reprezintă o acţiune justificată.
Cu siguranţă că simplificarea dispoziţiilor tehnice şi sporirea dispoziţiilor pur administrative va avea un efect benefic asupra creşterii competitivităţii în sectorul furajelor din UE şi a siguranţei alimentelor, despre care tocmai a vorbit dl Parish.
Sunt convins de faptul că această premiză este justificată în sine.
Cu toate acestea, aş dori să atrag atenţia asupra unei chestiuni care poate fi problematică.
Consider că obligaţia de a trece un număr gratuit de telefon pe eticheta furajelor pentru animalele de companie produse de întreprinderi mici şi mijlocii nu este una necesară.
Introducerea unei astfel de dispoziţii poate cauza o sarcină financiară prea mare pentru aceşti producători mici şi mijlocii, iar majoritatea producătorilor de furaje se încadrează în aceste două categorii.
Pe scurt, aş dori să subliniez faptul că trebuie să încercăm să simplificăm întregul sistem legislativ în domeniul introducerii pe piaţă şi utilizării furajelor.
În acest proces trebuie acordată o mare atenţie siguranţei.
Cu toate acestea, introducerea controversatelor dispoziţii care generează costuri excesive poate avea efecte negative chiar asupra acestor întreprinderi mici care produc pentru pieţele locale.
(FI) Domnule preşedinte, domnule comisar, doamnelor şi domnilor, aş dori să încep şi eu prin a mulţumi raportorului, dl zu Baringdorf, pentru activitatea excelentă depusă în vederea pregătirii acestei dezbateri.
Siguranţa alimentară în UE a fost zdruncinată de mai multe crize în ultimii ani, cum ar fi BSE şi câteva scandaluri legate de dioxină, ultimul având loc toamna trecută.
Cauzele crizelor au fost de obicei reprezentate de furajele contaminate din cauza neglijenţei sau chiar a activităţii infracţionale.
Acest regulament de simplificare şi clarificare a legislaţiei este binevenit.
Regulamentul trebuie să sporească încrederea consumatorilor din întreg lanţul trofic european.
Consumatorii trebuie protejaţi şi trebuie să ştie unde şi cum au fost produse alimentele pe care le cumpără.
Un alt obiectiv este protecția legală a fermierilor.
Aceştia trebuie să ia decizii pe baza etichetării şi trebuie să poată avea încredere în calitatea impecabilă a furajelor.
Drepturile de fabricaţie ale producătorilor de furaje trebuie, de asemenea, protejate, după cum a precizat dl Mulder mai devreme.
În multe state membre, lucrurile se află sub control, însă acest regulament, cu ajutorul căruia etichetarea va deveni mai clară şi originea furajelor va putea fi stabilită mai uşor, este necesar pentru a ne asigura că lucrurile sunt în regulă în toată Uniunea Europeană şi pentru a pune capăt diferenţelor de opinie cu privire la interpretare.
Aş dori să subliniez însă faptul că, în ceea ce priveşte acest regulament şi altele, aspectul punerii în aplicare şi al monitorizării adecvate este unul de o importanţă crucială.
Regulamentele clare şi precise nu sunt utile dacă nu sunt respectate în practică.
Monitorizarea calităţii furajelor trebuie să stabilească dacă acestea sunt sigure şi adaptate utilizării prevăzute şi dacă respectă cerinţele legale.
În acest mod, putem spori siguranţa întregului lanţ trofic şi putem proteja consumatorii.
Domnule preşedinte, domnule comisar, doamnelor şi domnilor, cu câţiva ani în urmă în Italia s-a susţinut ideea că furajele combinate de fermieri în şoproane trebuie considerate furaje şi, deci, şoproanele trebuie considerate ca fiind fabrici de furaje.
Producătorii agricoli nu ar fi putut niciodată să respecte reglementările complexe de sănătate, HACCP şi trasabilitate, şi ar fi fost, prin urmare, siliţi să cumpere de la adevăratele fabrici furajele care au fost produse timp de secole în ferme.
La momentul respectiv, am reuşit să evităm această capcană.
Raportul pe care îl dezbatem astăzi defineşte furajele, dar nu şi fabricile de furaje.
Pentru ca Europa să nu fie din nou acuzată, trebuie să specificăm clar că produsele furajere pentru animale combinate în cadrul fermelor de animale nu reprezintă furaje, ci doar o combinaţie improvizată de produse furajere şi de materii prime produse direct pe câmp, precum şi faptul că ferma agricolă nu este o fabrică de furaje.
Probabil aceasta este o poziţie partizană, dar niciodată nu poţi fi prea precaut în situaţiile în care interpretările au o importanţă economică majoră.
Domnule preşedinte, în urma contaminării cu dioxină din Irlanda care a generat imense pierderi producătorilor şi procesatorilor nevinovaţi din Irlanda de Nord, am dezbătut noi măsuri de etichetare a furajelor.
Întrebarea evidentă pentru mine este următoarea: ar fi scutit aceste propuneri pe producătorii din ţara mea de pierderile suferite?
Din păcate, răspunsul este "nu”.
Desigur, aceste propuneri vor impune o mai mare transparenţă, ceea ce în sine este un lucru benefic, dar numai în ceea ce priveşte furajele din UE cu care sunt hrănite animalele din Uniunea Europeană, nu şi în ceea ce priveşte furajele date animalelor a căror carne este apoi importată în UE.
Furnizarea maximă de detalii cu privire la compoziţia precisă a furajelor este corectă şi de înţeles, dar nu trebuie ca prin această măsură să subminăm drepturile de proprietate intelectuală până la nivelul la care acestea ar deveni lipsite de sens.
În această privinţă, am o serie de temeri cu privire la aspectele acestor propuneri.
Amestecurile combinate reprezintă secrete comerciale realizate în urma multor ani de cercetări şi teste.
Acestea trebuie protejate în mod corespunzător.
Consider că marja de 15% în ceea ce priveşte exactitatea descrierii va fi suficientă.
Personal, nu îmi doresc să constat că, în circumscripţia mea electorală, fabricile de furaje care au muncit din greu şi au investit masiv pentru a obţine produse de bună calitate sunt silite să mărească preţurile, iar drepturile de proprietate intelectuală le sunt încălcate de producători care activează în zone de producţie mai ieftine din interiorul sau exteriorul UE.
Sper că nu vor exista cazuri de abuz în această privinţă pe baza acestui regulament.
Într-adevăr, fermierii au dreptul la cât mai multe informaţii cu privire la conţinutul furajelor combinate, dar acest lucru trebuie să se înscrie în limitele protejării fiabilităţii şi a viitorului fabricilor de la care cumpără.
(NL) Aş dori să reiterez felicitările care au fost deja adresate domnului raportor.
Inutil de spus că sănătatea publică şi a animalelor trebuie să fie preocuparea majoră a legislaţiei privind furajele pentru animale.
Această preocupare este transpusă prin reguli clare de utilizare şi etichetare a materiilor prime.
Desigur, aceste măsuri trebuie să fie realiste şi să nu genereze o şi mai mare sarcină administrativă sau, după cum s-a precizat deja, să pericliteze proprietatea intelectuală a producătorilor.
Vom continua să monitorizăm aceste aspecte cu un ochi critic, dar se pare că acest nou regulament va răspunde acestor cerinţe.
Aş dori să fac un comentariu cu privire la control.
Din nou, controalele şi sancţiunile eficiente pentru separarea grâului de neghină vor face sau desface această lege.
Regulamentul prevede că penalizările pe care statele membre le pot aplica în mod individual trebuie să fie eficiente, proporţionale cu fapta şi convingătoare.
Solicit Comisiei Europene să monitorizeze îndeaproape situaţia în viitorul apropiat pentru a se asigura că acest lucru este respectat în toate ţările din Uniunea Europeană.
La urma urmei, nu putem accepta ca o ţară să fie mai strictă decât alta.
După părerea mea, un exemplu excelent în acest sens îl reprezintă pedepsele cu suspendare pronunțate săptămâna aceasta, la zece ani după eveniment, în scandalul dioxinei din Belgia.
În cele din urmă, aş dori să menţionez un subiect care trebuie discutat, şi anume făina de carne şi oase.
După discursul emoţional al primului vorbitor din partea membrilor neafiliaţi, mă voi limita la lucrurile esenţiale.
Folosirea făinii de carne şi oase în furaje a fost interzisă începând cu momentul crizei BSE.
Cu toate acestea, în cazul puilor, de exemplu, acest lucru duce la un deficit de proteine animale în furajele acestora, lăsând la o parte criticile întemeiate conform cărora sunt distruse proteine valoroase.
În plus, furajele pentru animale reprezintă cel mai mare cost suplimentar pentru cinci milioane de fermieri de vite din Uniunea Europeană cărora nu le-a fost simplu încă de la început.
Desigur, nu ne dorim să revenim la o situaţie în care proteinele animale din cadrul aceleiaşi specii sfârşesc prin a ajunge în furaje.
Acesta este canibalism: să nu se mai repete!
Trebuie să stabilim e serie de teste pentru a aborda, în mod corespunzător, această situaţie.
Comisia Europeană a indicat faptul că aceste teste ar putea fi disponibile în 2009, ceea ce înseamnă că făina de carne şi oase poate fi reintrodusă, de exemplu, în furajele pentru pui şi porci, dar într-un mod sigur.
Aş dori să aflu de la Comisia Europeană care sunt noutăţile în această privinţă şi la ce măsuri ar trebui să ne aşteptăm în acest sens în anul care urmează.
(PL) Domnule preşedinte, domnule comisar, calitatea produselor noastre alimentare de origine animală (carne, ouă, lapte) şi protecţia consumatorilor în faţa alimentelor de slabă calitate reprezintă, de mulţi ani, subiecte de interes pentru UE.
Buna calitate a furajelor este esenţială pentru ca produsele de origine animală să fie de bună calitate, acesta fiind cel mai important factor, alături de condiţiile de viaţă corespunzătoare pentru animale.
Majoritatea ingredientelor furajelor sunt produse agricole în sine, însă aditivii utilizaţi sunt de cele mai multe ori produse chimice.
Acestea sunt subiectele cele mai controversate.
Prin urmare, trebuie să luptăm pentru declararea compoziţiei exacte a furajelor industriale.
Nu este vorba despre drepturile de proprietate intelectuală şi de protecţia acestora.
Un produs este protejat numai în momentul în care oficiul de brevete acordă un certificat de protecţie.
Dacă nu sunt suficient testaţi, aditivii noi din furajele pentru animale pot dăuna sănătăţii, deşi asigură cea mai bună creştere pentru animale sau cel mai bun aspect al produselor Un fermier nu dispune de mijloace de testare a furajelor şi se poate baza numai pe informaţiile oferite de producător.
Ar trebui să ne amintim de BSE şi de rezultatul adăugării de făină de carne şi oase în furajele pentru animale.
Industria de specialitate este dispusă să facă orice pentru a obține profit.
De aceea, susţin integral raportul domnului Graefe zu Baringdorf.
(PL) Domnule preşedinte, sper că propunerile din pachetul de compromis dezbătut astăzi vor aduce o simplificare a dispoziţiilor în domeniul introducerii pe piaţă a furajelor şi, astfel, vor conduce la creşterea competitivităţii sectorului de furaje din Uniunea Europeană.
Mai sper şi că noile reguli nu vor duce la creşterea costurilor pentru producătorii mici şi mijlocii de furaje combinate.
Când se are în vedere subiectul etichetării, trebuie amintit că, de cele mai multe ori, problema nu este reprezentată de lipsa de informaţii de pe eticheta produsului, ci de lipsa de înţelegere a acestora din partea consumatorului obişnuit.
Prea multe informaţii pe o etichetă pot crea un obstacol în calea luării unei decizii din partea cumpărătorului.
Pe de o parte, trebuie să asigurăm accesul la informaţii al cetăţenilor, dar pe de altă parte, trebuie şi să protejăm drepturile de proprietate intelectuală ale producătorilor.
Susţin ideea elaborării unei liste a ingredientelor care nu pot fi introduse în furajele pentru animale.
Un lucru este cert - nu mai putem permite alte scandaluri alimentare.
Carnea de porc din Irlanda contaminată cu dioxină sau melanina din laptele din China reprezintă exemple de incidente care nu ar fi trebuit să aibă loc.
Ar trebui să ne întrebăm de ce sistemul de monitorizare nu a funcţionat corect şi de ce au apărut aceste contaminări.
Prin urmare, sistemul de monitorizare necesită o supraveghere mai atentă.
Procedurile trebuie să fie transparente şi lipsite de ambiguitate.
Amenzile pentru nerespectarea sistemului de monitorizare sau pentru încălcarea acestuia ar trebui să fie mari, întrucât aceste aspecte ţin de sănătatea umană.
În ciuda incidentului din Irlanda, aş dori să dau asigurările de rigoare cu privire la faptul că fermierii şi producătorii din Europa respectă cele mai ridicate standarde din lume.
Produsele noastre alimentare sunt caracterizate de o reputaţie şi calitate recunoscute.
Alimentele sunt sigure în Europa.
(DE) Domnule preşedinte, domnule comisar, permiteţi-mi să încep prin a adresa cele mai sincere mulţumiri raportorului, dl Graefe zu Baringdorf.
Ca şi în anii anteriori, în cazul acestui raport, acesta a urmat o linie clară cu intenţia de a obţine ceea ce am realizat astăzi: crearea transparenţei pentru fermieri şi stabilirea de cerinţe clare în materie de introducere pe piaţă a furajelor şi a utilizării acestora.
Astăzi discutăm al doilea pas, iar acesta a devenit evident în repetate rânduri.
Domnule comisar, ieri seară şi noaptea trecută am dezbătut primul pas: producţia.
Aş dori să revin asupra acestui aspect.
Tipul de producţie şi tipul de control al producţiei reprezintă cele mai importante condiţii preliminare ale acestui raport, pentru a ne asigura că, în cele din urmă, avem furaje sănătoase şi sigure pe baza cărora să putem produce alimente sănătoase şi sigure.
Aş dori să repet faptul că, după părerea mea, întreprinderile care procesează alimente pentru a face furaje ar trebui supuse unui control mai sever, iar conceptul HACCP ar trebui să fie necesar ca bază a autorizării - dacă este posibil, la nivelul întregii Europe - întrucât aceasta a fost o altă problemă abordată în cadrul dezbaterilor de ieri şi de astăzi.
Este nevoie de acelaşi tip de control pentru aceleaşi riscuri la nivelul întregii Uniuni Europene.
Deşi nu putem exclude niciodată posibilitatea de abuz, acest raport, ca şi dezbaterea de ieri, a stabilit o bază solidă pentru siguranţă, fără a exagera însă.
Desigur, acesta este un alt punct atins de raportul de azi: faptul că am învăţat din urmările crizei BSE şi că acum suntem conştienţi de faptul că sunt destule lucruri care pot şi trebuie făcute altfel.
Doresc să mulţumesc din nou domnului raportor, care a realizat un raport bun pe baza negocierilor de aici.
Sper că acesta se va bucura de sprijinul integral al acestei camere.
(FR) Domnule preşedinte, excelentul raport produs de colegul nostru - pe care îl felicit - şi pe care îl vom vota azi este important pentru că sectorul de furaje din Europa este unul dintre principalele sectoare agricole, atât din punctul de vedere al producţiei, reprezentând jumătate din producţia agricolă a Uniunii Europene - 120 de milioane de tone - cât şi cel al cifrei de afaceri - aproximativ 50 de miliarde de euro.
În Uniunea Europeană există de fapt 5 milioane de fermieri şi 60 de milioane de gospodării care deţin animale de companie.
În trecut, Uniunea Europeană s-a confruntat cu o serie de crize de sănătate, ceea ce înseamnă că astăzi trebuie să fim mai vigilenţi în privinţa transparenţei, pentru a răspunde aşteptărilor fermierilor, dar şi ale consumatorilor.
Dispoziţiile prevăzute în acest raport au avantajul de a reprezenta un cost minim pentru industriile implicate şi un beneficiu enorm pentru consumatorii care acordă din ce în ce mai multă atenţie calităţii produselor pe care le cumpără.
Adoptarea acestui raport face posibilă limitarea riscurilor, prin garantarea unei calităţi mai bune a produselor, o mai bună monitorizare, o trasabilitate mai strictă şi o mai bună informare a fermierilor şi, prin urmare, a consumatorilor.
Astăzi, pe fondul intensificării comerţului internaţional, este extrem de important să consolidăm toate sistemele preventive, astfel încât să asigurăm faptul că aceste crize alimentare prin care am trecut nu se vor mai repeta.
Acest raport reuşeşte să reconcilieze dreptul la informare, definind, în mod precis, elementele nutritive care trebuie să apară pe etichete, alături de dreptul de proprietate intelectuală, care este deosebit de important atunci când este vorba de conservarea competitivităţii industriilor noastre.
Consider că producătorii trebuie, de fapt, să fie obligaţi să notifice imediat utilizarea de materii prime noi care sunt introduse în furajele pentru animale, pentru a garanta transparenţa şi pentru a facilita controalele efectuate de autorităţile competente.
Un alt aspect crucial, din punctul meu de vedere, este introducerea unei proceduri de urgenţă prin care substanţele noi periculoase să poată fi incluse în lista materiilor prime interzise.
În mod similar, acordarea posibilităţii fermierilor de a solicita clarificări din partea autorității naţionale competente sau a Comisiei Europene în cazul existenței unor îndoieli cu privire la o declaraţie incorectă permite un mai bun control al sistemului şi o protejare a clienţilor, comerţul echitabil fiind, de asemenea, protejat.
Prin urmare, aş dori să îmi exprim sprijinul deplin faţă de acest raport excelent, deoarece experienţa ne arată că un regulament privind etichetarea furajelor pentru animale care face o prioritate din calitate, transparenţă, trasabilitate şi monitorizare reprezintă cea mai bună cale de prevenire a altor crize alimentare în Europa.
Domnule preşedinte, aş dori să mulţumesc domnului raportor pentru acest raport, care este unul extrem de tehnic şi care răspunde întrebării Curţii cu privire la protejarea drepturilor fermierilor şi ale celor care produc furajele pentru animale cumpărate de fermieri.
Susţin ideea că drepturile de proprietate intelectuală merită protejate.
Nu putem accepta ca formulele să fie copiate de operatori care intră şi ies de pe piaţă, iar din acest punct de vedere raportul este o reuşită.
Problema operatorilor rău intenţionaţi a fost ridicată în dezbaterea de azi dimineaţă.
Adevărul este că vom reuşi să verificăm industria de specialitate numai dacă îi verificăm pe cei care nu se conformează.
Acest lucru poate fi realizat numai prin acţiuni periodice de monitorizare, verificare şi control în fiecare punct al procesului.
Am dezbătut foarte intens acest lucru noaptea trecută în Parlament şi mă bucur să aud că vor exista îmbunătăţiri.
În cele din urmă, instabilitatea preţurilor mărfurilor trebuie tratată cu mai mare atenţie.
Comisarul pentru agricultură ni se alătură.
Acesta este un subiect important pentru industria furajelor şi pentru fermieri, un subiect pe care trebuie să îl abordăm.
Domnule preşedinte, în primul rând, aş dori să salut prezentarea acestui raport şi să îl felicit pe domnul raportor, care merită toate aprecierile pentru acest raport şi pentru activitatea intensă depusă.
Într-adevăr avem nevoie de transparenţă şi trebuie să ştim ce conţin furajele combinate - nu există nicio îndoială.
Nu am nimic împotriva unei întreprinderi care păstrează confidenţialitatea drepturilor sale de proprietate intelectuală.
Cu toate acestea, evenimentele recente din Irlanda legate de problema dioxinei aduc foarte clar în centrul atenţiei noastre necesitatea controlului.
Fermierii pot să respecte cele mai ridicate standarde posibile în ceea ce priveşte bunăstarea animalelor şi să facă totul ca la carte, dar, după cum am observat, putem pierde tot în momentul în care evenimente, dincolo de controlul acestora, le distrug toate bunurile și toată munca.
Este o zi bună pentru Parlament şi am demonstrat ce putem realiza prin cooperare.
Poate că se demonstrează astfel şi ceea ce putem realiza în privinţa agriculturii, pentru a asigura un viitor mai bun fermierilor din Uniunea Europeană.
Sunt încântat de prezenţa în această dimineață a domnului Comisar Fischer Boel şi a domnului Comisar Vassiliou, pentru că este foarte important să accentuăm pericolul grav cu care se confruntă fermierii din Irlanda de Nord - opt fermieri în acest moment - de a pierde totul din cauză că Adunarea locală nu a fost pregătită să îi susţină.
Domnule preşedinte, domnule comisar, doamnelor şi domnilor, aş dori să încep prin a mulţumi raportorului, dl Graefe zu Baringdorf pentru că a reuşit să producă un adevărat compromis realist în primă lectură.
De asemenea, s-a dovedit că este posibilă reconcilierea protecţiei consumatorilor şi a siguranţei alimentelor cu necesitatea protejării proprietăţii intelectuale.
Fermierii trebuie să poată fi siguri că furajele pe care le folosesc conţin exact ceea ce este scris pe etichetă.
Oile negre din industria furajelor au cauzat multe pierderi economice în agricultură şi nu numai.
Din nou, vă mulţumim, dle Graefe zu Baringdorf.
Domnule preşedinte, aş dori să atrag atenţia rapid asupra a două aspecte.
În primul rând, este adevărat, consumatorii şi fermierii se bazează pe o etichetare clară şi transparentă, şi, în acest sens, susţin amendamentul domnului raportor de a permite producătorilor să refuze divulgarea informaţiilor cu privire la orice ingredient care reprezintă mai puţin de 2% din compoziţie, dacă aceştia pot dovedi că drepturile de proprietate intelectuală le pot fi încălcate.
Avem nevoie de investiţii mai mari în cercetare, în special, privind furajele pentru rumegătoare, pentru a reduce emisiile de metan şi de protoxid de azot.
În al doilea rând, nu a trecut de mult timpul punctelor de referinţă pentru acţiuni, sau PRA, pentru a trata prezenţa accidentală a nivelurilor reduse de OMG în furaje, spre deosebire de prezentul regim de toleranţă zero, care generează o risipă extrem de disproporţionată de furaje şi cereale, precum şi sancţiuni criminal de disproporţionate?
Desigur, mă refer la prezenţa modificărilor genetice autorizate anterior de Autoritatea Europeană pentru Siguranţa Alimentară (EFSA), care prin definiţie sunt complet evaluate din punctul de vedere al riscului, sau, poate, un OMG care este complet autorizat în temeiul unei alte jurisdicţii.
Domnule preşedinte, domnule comisar, nu am nimic de adăugat cu privire la conţinutul raportului, pentru că s-au spus deja suficiente lucruri din acest punct de vedere.
Aş dori să mulţumesc domnului raportor, care a dovedit o bună capacitate de concentrare în timpul trialogului.
Acest raport este rezultatul unui drum lung.
După cum ştim, Curtea Europeană de Justiţie a pronunțat o hotărâre, care a fost urmată de o dezbatere curată şi corectă.
Am avut posibilitatea să discutăm acest lucru în detaliu, şi, în calitatea sa de raportor, dl Graefe zu Baringdorf a dovedit că se poate ajunge la o soluţie satisfăcătoare într-un interval scurt de timp, chiar şi numai în cadrul unui acord în primă lectură.
Mi-am măsurat puterile cu dumnealui de multe ori începând cu 1994, dar munca noastră de echipă a fost întotdeauna corectă şi aş dori să îi mulţumesc din nou pentru activitatea sa.
(DE) Domnule preşedinte, timpul de intervenţie a expirat, prin urmare, am numai câteva aspecte noi de prezentat.
Dacă adoptăm în Parlament o nouă legislație europeană cu privire la furaje, cu o majoritate care pare a fi mare, iar Consiliul acceptă această lege, vom realiza un standard nou, de mare calitate, în Europa.
Aş dori să îi rog pe cei doi domni comisari prezenți să insiste pe viitor asupra acestor standarde europene şi în cazul importurilor de furaje şi produse alimentare.
Europa poate face faţă concurenţei globale numai dacă se aplică aceleaşi standarde şi în cazul importurilor.
Prin urmare, Comisia trebuie să insiste ca standardele europene să facă parte din negocierile cu Organizaţia Mondială a Comerţului şi să devină un standard global - abia atunci nu va mai trebui să ne temem de această concurenţă globală.
membru al Comisiei. -Domnule preşedinte, aş dori să mulţumesc tuturor pentru comentarii, iar acum voi răspunde la câteva dintre acestea.
Mai întâi, în ceea ce priveşte siguranţa, siguranţa furajelor este garantată de lista negativă a materiilor prime care nu pot fi utilizate în furaje.
Propunerea conţine lista materiilor prime pentru furaje care sunt interzise.
Comisia va suplimenta lista ori de câte ori va fi convinsă că există elemente care trebuie adăugate pe lista negativă.
Pe de altă parte, aş dori să vă reamintesc că există o vastă listă cu nivelurile maxime admise de contaminanţi, cum ar fi micro-toxine, metale grele şi dioxine periculoase, care este în vigoare din 2002, în temeiul directivei privind substanţele nedorite.
Sunt de acord cu toţi cei care au susţinut, după cum am confirmat-o şi eu, că alimentele din Europa sunt sigure.
Cu toate acestea, după cum am indicat şi noaptea trecută în timpul discuţiilor, valoarea legislațiilor şi a regulamentelor depinde numai de noi şi, prin urmare, trebuie să ne păstrăm vigilenţa şi să luăm măsuri pentru ca statele membre, distribuitorii de furaje şi, într-adevăr, Comisia, să asigure faptul că toate persoanele îşi respectă obligaţiile, garantând astfel punerea reală în aplicare a legilor, precum și faptul că acestea sunt cu adevărat bune.
Recentul incident legat de carnea din Irlanda accentuează necesitatea consolidării şi a controalelor în materie de cerinţe legale, iar serviciile mele vor continua să examineze modul în care aceste aspecte pot fi îmbunătăţite.
Îmi exprim convingerea că, odată cu intrarea în vigoare a acestor noi norme, reglementarea pieţei furajelor se va îmbunătăţi în mod simţitor, atât în interesul producătorilor, cât şi al utilizatorilor de furaje.
În cele din urmă, dar nu mai puțin important, aş dori să mulţumesc din nou domnului raportor pentru contribuția sa excelentă, precum şi tuturor membrilor pentru rolul activ şi constructiv pe care l-au avut în atingerea unui acord cu privire la această iniţiativă importantă.
raportor. - (DE) Domnule preşedinte, domnule comisar, aş dori să-mi exprim mulţumirile faţă de cuvintele cordiale care au fost adresate astăzi.
Consider că acesta este un raport bun.
În ceea ce priveşte posibilitatea de a preveni activitatea infracţională, acest raport nu poate face acest lucru, desigur, însă nivelul ridicat de control pe care îl impune poate descuraja acest gen de activitate.
Activitatea infracţională se concentrează mereu în punctele în care întrevede o oportunitate, o fisură, şi nu am putut închide aceste fisuri în anumite domenii.
Îmi exprim speranţa - după cum a precizat şi domnul Nicholson - că atât industria furajelor, cât şi fermierii vor înţelege că există un lucru care trebuie apărat aici, şi anume că se formează o comunitate împotriva tentativelor anumitor persoane de a se debarasa de substanţe toxice prin intermediul furajelor.
Sunt convins că acest lucru va împiedica activitatea infracţională.
Aş dori să evidenţiez mai clar faptul că nu stabilim o linie separată pentru proprietatea intelectuală, ci că mai degrabă facem referire la legislaţia deja în vigoare, care se aplică şi în acest domeniu.
Am dorit să prevenim situaţia în care obligaţia de informare se ascunde în spatele acestor drepturi de proprietate intelectuală.
De aceea, acesta este un acord benefic.
Voi conchide prin a mulţumi raportorilor alternativi.
Şi în acest caz au existat desigur dispute - la urma urmei în această cameră avem fiecare opinii diferite - dar consider că rezultatul la care am ajuns în final se bucură de susţinerea tuturor.
Aş dori să mulţumesc şi echipei administrative a comisiei noastre - în acest caz domnului Emmes - care a realizat o excelentă muncă de fundamentare.
Deşi noi, membrii Parlamentului European, avem un rol important în domeniul politic, în domeniul administrativ trebuie să ne putem baza pe această muncă de fundamentare.
Şi în acest caz, aceasta a fost o reuşită.
Aş dori să adaug că, în momentul în care ajungem la o procedură de codecizie, activitatea parlamentară este distractivă.
S-a considerat mereu că procesul de codecizie în agricultură ar complica lucrurile şi ar consuma mult timp.
Acest lucru nu este adevărat, întrucât, după cum am văzut, dacă există o activitate bună, o bună înţelegere a problemelor, o bună muncă de fundamentare şi adversari politici buni, lucrurile pot fi realizate foarte repede.
Cred că aceasta este o dovadă că experienţa Parlamentului European poate servi şi contribui la promovarea de legi bune.
Dezbaterea a fost închisă.
Votul va avea loc azi la ora 12.
Acțiunile de informare și promovare pentru produsele agricole pe piața internă și în țările terțe (dezbatere)
Următorul punct pe ordinea de zi este raportul întocmit de dl Dumitriu, în numele Comisiei pentru agricultură şi dezvoltare rurală, referitor la propunerea de regulament al Consiliului de modificare a Regulamentului (CE) nr. 3/2008 privind acţiunile de informare şi promovare pentru produsele agricole pe piaţa internă şi în ţările terţe - C6-0313/2008 -.
Raportor. - Mă bucur că avem oportunitatea de a dezbate, în sesiune plenară, o componentă importantă nu doar pentru sectorul agricol la nivel comunitar, ci pentru competitivitatea per ansamblu a economiei europene.
Într-un moment în care economiile ţărilor noastre au de suferit ca urmare a crizei globale şi în care creşterea cererii de produse agricole este o necesitate, modificarea Regulamentului 3/2008 referitor la acţiunile de informare şi promovare pentru produsele agricole pe piaţa internă şi în ţările terţe ne oferă pârghii suplimentare pentru a sprijini producătorii agricoli şi, implicit, economia comunitară.
Regulamentul Consiliului European 3/2008, reunind într-un text unic regulamentele 2702/1999 şi 2826/2000, a venit în întâmpinarea noii abordări politice a Comisiei Europene privind simplificarea legislaţiei şi corespunde obiectivului de facilitare a procedurilor administrative în cadrul instituţiilor europene.
În temeiul acestui regulament, comunitatea poate desfăşura activităţi de informare pe piaţa internă şi pe pieţele din ţări terţe pentru un anumit număr de produse agricole, reţinând în acelaşi timp caracterul specific al acţiunilor în funcţie de piaţa de desfăşurare.
Această politică răspunde unei nevoi reale a statelor membre de a promova imaginea produselor lor agricole, mai ales avantajele în ceea ce priveşte calitatea, valoarea nutritivă, normele de siguranţă alimentară, atât în rândul consumatorilor europeni, cât şi al celor din alte ţări.
În plus, ea contribuie la deschiderea unei noi pieţe de desfacere şi are un efect de multiplicare a iniţiativelor naţionale şi private.
Modificările iniţiate de Comisia Europeană vizează să se permită statelor membre interesate să conceapă un program pertinent, în cazul în care organizaţiile care formulează propuneri nu doresc să prezinte programe de realizat în ţările terţe.
Astfel, statele membre vor avea posibilitatea să extindă domeniul de aplicare al acţiunilor vizate de aceste programe şi să solicite, de asemenea, ajutorul organizaţiilor internaţionale pentru punerea în aplicare a acestor acţiuni.
Propunerea de raport pe care o dezbatem prevede unele adăugiri şi adaptări ale propunerii Comisiei, necesare pentru a clarifica şi completa raţionamentul regulamentului.
În primul rând, propunem introducerea consultărilor cu asociaţiile/organizaţiile profesionale active din sectoarele vizate din statele membre în procesul elaborării programelor de informare cu privire la produsele agricole, atât pe piaţa internă, cât şi în terţe ţări.
Având în vedere expertiza şi rolul important pe care aceste asociaţii/organizaţii îl au în asigurarea şi controlul calităţii, consultarea lor este absolut necesară.
Susţinem, în acelaşi timp, elaborarea acestor programe în baza unei evaluări a necesităţii şi oportunităţii lor, astfel încât să avem siguranţă că fondurile sunt cheltuite eficient în programe care răspund obiectivului de a contribui la promovarea produselor comunitare.
De asemenea, propunem extinderea domeniilor unde organizaţiile internaţionale pot fi însărcinate cu implementarea programelor de informare pentru ţări terţe.
Acţiunile de promovare şi publicitate sunt relevante şi pentru sectorul vinului, atât pe piaţa internă a Uniunii Europene, cât şi în ţări terţe.
Şi în sectorul vinului, ca şi în sectorul uleiului de măsline şi al măslinelor de masă, există organisme internaţionale, precum Organizaţia internaţională de vie şi vin, care pot asigura punerea în aplicare a programelor propuse de statele membre în ţări terţe, făcând astfel cunoscute caracteristicile şi avantajele vinurilor cu denumire de origine protejată şi cele cu indicaţie geografică protejată.
O altă modificare pe care v-o propunem vizează creşterea procentului de cofinanţare din partea Uniunii Europene de la 60% la 70%, în condiţiile în care accesul la finanţare, în particular pentru micii producători, este din ce în ce mai dificil, datorită crizei financiare.
Fără un sprijin financiar, aceştia riscă să ajungă în stare de faliment, fiind lipsiţi de pârghii pentru a-şi promova produsele şi confruntându-se cu o scădere a cererii pieţei.
Scopul final al acestor propuneri este să conducă la o cerere mai mare pe piaţă pentru a creşte producţia şi a sprijini economia europeană per ansamblu.
Atingerea acestui scop ne va ajuta să depăşim aceste momente dificile pe care le traversăm.
Calitatea produselor agricole şi alimentare din Uniunea Europeană este un avantaj pe care trebuie să-l valorificăm pentru a asigura competitivitatea economiei europene şi a asigura venituri mai mari pentru producători.
Sper că recomandările pe care le vom adopta vor fi cât mai curând preluate de către Comisia Europeană şi statele membre, pentru că nu ne putem permite să pierdem timpul în astfel de momente când cetăţenii europeni sunt loviţi de efectele unei crize economice extrem de grave.
Bineînţeles că măsurile propuse nu vor soluţiona toate problemele legate de comercializarea şi promovarea produselor agroalimentare comunitare.
Simplificarea procedurilor birocratice referitoare la înregistrarea produselor tradiţionale, instituirea unei mărci "Produs în Uniunea Europeană”, soluţionarea problemei produselor importate din ţări terţe cu standarde inferioare de calitate şi siguranţă sunt, toate, teme pe care trebuie să le avem în vedere pentru a creşte cota de piaţă a produselor comunitare.
Vă mulţumesc şi aştept observaţiile şi întrebările dumneavoastră.
membră a Comisiei. -Dle preşedinte, mai întâi, aş dori să mulţumesc raportorului, dl Dumitriu şi membrilor Comisiei pentru agricultură pentru raportul excelent referitor la propunerea Comisiei privind acțiunile de informare și promovare pentru produsele agricole pe piața internă și în țările terțe.
Aş dori să subliniez importanţa subiectelor abordate în acest raport.
Cred că suntem cu toţii de acord că promovarea produselor agricole europene este extrem de importantă, atât pe plan intern, cât şi pe plan extern.
Sunt convins că, comerţul cu produse agricole va continua să crească în viitor, chiar dacă trebuie să recunoaştem că, în momentul de față, ne confruntăm cu un regres datorită crizei economice.
Totuşi, vor exista oportunităţi imense pentru produsele europene pe pieţele ţărilor terţe, iar campania noastră de promovare îi va ajuta pe producătorii europeni să exploreze aceste noi pieţe.
Înainte de a evoca conţinutul raportului, aş dori să îl pun în perspectivă.
În 2008, Comisia a adoptat 42 de programe legate de piaţa internă şi ţările terţe, totalizând un buget de 128 de milioane EUR pe o perioadă de trei ani.
În conformitate cu dispozițiile legale, jumătate din această sumă urma să fie finanţată de Comunitate.
Obiectivul propunerii Comisiei este de a permite statelor membre să lanseze programe cofinanţate de Uniunea Europeană în ţări terţe - astfel cum a precizat raportorul - deoarece, în momentul de faţă, acest lucru este posibil numai pe piaţa internă.
De asemenea, aceste programe ar trebui să poată fi puse în aplicare şi de organizaţii internaţionale.
Primele trei amendamente ca importanţă făcute de raportor şi de colegii acestuia sunt: în primul rând, introducerea obligativităţii pentru statele membre de a consulta asociaţiile de comerţ cu privire la programele propuse; în al doilea rând, specificarea faptului că organizaţiile internaţionale pot şi ele pune în aplicare programe, lucru care nu este rezervat doar Consiliului internaţional al uleiului de măsline, ci este o posibilitate generală, de exemplu - după cum s-a menţionat astăzi - programe în domeniul viniviticol. şi în final, în privinţa bugetului, creşterea ratei de cofinanţare.
În legătură cu aceste amendamente, aş dori să subliniez faptul că, în realitate, statele membre se consultă deja cu asociaţiile de comerţ pentru a se asigura că beneficiază de sprijinul producătorilor.
Aş prefera ca parteneriatele să continue să fie încheiate în mod voluntar.
Motivul pentru care am menţionat Consiliul uleiului de măsline a fost, pur și simplu, de a oferi un exemplu, ca urmare a discuţiilor purtate recent despre întreg sectorul uleiului de măsline.
Aceasta nu exclude, bineînţeles, alte organizaţii internaţionale, precum Organizaţia Internaţională a Viei şi Vinului.
În ceea ce priveşte finanţarea bugetului, se poartă, desigur, discuţii legate de nivelul cofinanţării din partea Comunității, dar am dezbătut acest subiect în momentul fuzionării celor două regulamente relative la promovare şi informare în 2008 şi nu consider că ar trebui să redeschidem discuţia asupra acestui subiect.
Permiteţi-mi să profit de ocazie pentru a spune că, în momentul în care am convenit asupra reformei vinului, am recunoscut că este important ca produsele noastre să fie promovate pe pieţe din ţări terţe.
Prin urmare, pentru a cheltui bugetul vitivinicol într-un mod mai isteţ şi mai inteligent, am propus alocarea, ca linie bugetară specială, a 120 milioane EUR în fiecare an pentru promovarea produselor vitivinicole pe pieţele ţărilor terţe.
Cu toate acestea, întrucât statele membre - şi, în special, noile state membre - nu au dorit să se găsească într-o poziţie în care banii să fie alocaţi în aşa fel, încât, dacă nu sunt cheltuiţi, atunci ar fi pierduţi, am inclus suma de 120 de milioane EUR în cadrul alocărilor naţionale, astfel încât statele membre să poată lua decizii singure.
În orice caz, aceasta trimite un semnal clar că Uniunii îi pasă cu adevărat şi recunoaşte importanţa promovării puternice a produselor europene.
Aştept cu nerăbdare discuţia pe care o vom purta astăzi.
Dle preşedinte, dnă comisar, doamnelor şi domnilor, aş dori să-l felicit pe raportor, dl Dumitriu, pentru acest raport obiectiv, care reflectă adevăratele nevoi ale acestui sector comunitar în materie de promovare a producătorilor europeni.
Raportul cuprinde măsuri care vor contribui la deschiderea pieţelor şi la creşterea rentabilităţii produselor agricole europene.
Această politică răspunde nevoilor actuale ale statelor membre care doresc să-şi promoveze producţia agricolă, atât în rândul consumatorilor europeni, cât şi al celor din ţări terţe.
Acest lucru oferă o excelentă ocazie pentru a sublinia importanţa care trebuie acordată calităţii, valorii nutriţionale, metodelor de producţie şi siguranţei alimentelor produse.
Susţin propunerea raportorului de a oferi țărilor interesate posibilitatea de a prezenta programe de informare destinate ţărilor terţe, dacă acestea din urmă nu sunt în măsură să facă acest lucru.
Acest amendament va permite ţărilor europene să extindă domeniul practic de aplicare al măsurilor preconizate prin aceste programe şi să solicite asistenţă din partea organizaţiilor internaţionale în ceea ce priveşte aplicarea lor.
Consider că pe durata procesului de elaborare a acestor programe, ar trebui acordată atenţie rolului important pe care îl joacă asociaţiile şi organizaţiile din sector în fiecare dintre ţări, care au o imagine obiectivă asupra situaţiei existente în diversele sectoare individuale.
Trebuie subliniată importanţa anumitor organisme internaţionale în promovarea unor caracteristici şi avantaje ale produselor alimentare tipice provenind din diverse regiuni ale UE.
Susţin propunerea raportorului de a creşte rata participării Comunităţii, astfel încât să se poată pune la dispoziţie asistenţă suplimentară pentru proiectele selecţionate de statele membre.
Vă recomand să susţineţi raportul dlui Dumitriu.
în numele Grupului PSE. - (PL) Dle preşedinte, dnă comisar, îl felicit sincer pe dl Dumitriu pentru acest raport bun, care este o continuare a altor rapoarte întocmite anterior şi în care am discutat despre promovare şi sumele de bani alocate pentru promovarea Uniunii Europene în ţări terţe.
Informarea şi măsurile de promovare a produselor agricole pe piaţa internă şi în ţările terţe joacă un rol major în crearea unei imagini pozitive a mărcii "fabricat în Europa”.
Am subliniat acest aspect de mai multă vreme şi de câţiva ani depun eforturi pentru a simplifica întregul sistem de informare şi de promovare.
În discursurile mele, am subliniat, în repetate rânduri, necesitatea de a promova marca "fabricat în Europa” pe pieţe din ţări terţe.
Acest lucru este cu atât mai legitim, dacă se iau în considerare condiţiile formale şi juridice actuale.
În conformitate cu declaraţia celei de-a şasea Conferinţe ministeriale a OMC de la Hong Kong, utilizarea tuturor formelor de subvenţii la export şi a tuturor sancțiunilor privind măsurile de export cu efect echivalent vor fi eliminate în 2013.
Datorită dificultăţii de a organiza campanii promoţionale în pieţe din ţări terţe şi a costurilor ridicate ale unor asemenea acțiuni la distanţe foarte mari, în special în Asia sau America, mecanismele de susţinere a activităților promoţionale nu au stârnit un interes deosebit din partea organizaţiilor de comerţ.
Propunerea Comisiei Europene favorizează stimularea activităţii acestora.
Programele promoţionale realizate de statele membre oferă tuturor entităţilor posibilitatea de a colabora în domeniile în care nu reuşesc să gestioneze sau să finanţeze aceste activități în mod individual.
Cu toate acestea, ar trebui continuate eforturile de a mări rata contribuţiei Comunităţii la finanţarea acestui tip de proiecte.
Ca exemplu, voi menţiona Statele Unite ale Americii, unde se cheltuieşte de câteva ori mai mult pe activităţi promoţionale decât totalitatea sumei alocate pentru produse vitivinicole şi pentru acţiuni destinate promovării altor produse în întreaga Uniune Europeană.
În faţa liberalizării fluxului comercial de produse agricole, un instrument care să susţină promovarea producţiei comunitare pe pieţe din ţări terţe ar putea fi singurul mijloc disponibil care respectă liniile directoare ale acordului-cadru pentru agricultură al Agendei de dezvoltare de la Doha a OMC.
Promovarea mărcii "fabricat în Europa” reprezintă singura modalitate pentru a menţine competitivitatea, şi, pe termen mai lung, pentru a mări atractivitatea produselor agricole şi alimentare europene şi a extinde piaţa de desfăşurare a acestora.
Aş dori să mulţumesc Comisiei pentru aceste măsuri, despre care am vorbit în repetate rânduri în Parlament şi care au fost luate în considerare, în special, pentru reducerea contribuţiilor din partea organizaţiilor de comerţ de la 20% la 10%, precum şi pentru creşterea fondurilor disponibile pentru activităţi promoţionale.
Dle preşedinte, dnă comisar, sunt de acord cu dumneavoastră când precizați că publicitatea este importantă.
Totuşi, publicitatea apare nu numai în urma unor ofensive profesionale, ci şi ca urmare a prezenţei în regiunea de unde provin alimentele.
Când lumea ne asociază cu Encefalopatia spongiformă bovină (ESB) - când am provocat boala vacii nebune, sau acum, când ţările eliberează ordine de returnare a produselor din cauza problemei dioxinei, care desigur, face şi ea împrejurul lumii - şi când milioane de vite bolnave masacrate sunt arătate la ştirile televizate din toată lumea, aceasta reprezintă, de asemenea, o formă de publicitate, dar este o publicitate negativă.
Trebuie să fim atenţi să evităm contradicţiile în această privinţă.
Pe de o parte, purtăm această discuţie despre produse de calitate, iar pe de altă parte, există rapoarte negative - însă facem eforturi în această privinţă, astfel cum tocmai s-a întâmplat cu dezbaterea pe care am încheiat-o.
În cazul în care dorim să facem publicitate pe plan extern - da, acesta este un lucru legitim, deoarece avem motive bune şi produse de calitate - nu vreau ca publicitatea să fie generalizată, ci să arate diversitatea europeană.
După cum ştiţi, în Germania, Curtea Constituţională Federală a pronunțat o hotărâre judecătorească împotriva unei forme de publicitate obligatorii cu o taxă obligatorie.
Curtea a subliniat că publicitatea nu separă calităţi individuale, că nu creşte vânzările şi că, în schimb, este important ca producătorii individuali să poată face reclamă diverselor lor produse specifice.
În plus, este din ce în ce mai important, atât în Europa, cât şi în afara Europei, să se descrie nu numai calitatea produsului finit, ci şi calitatea procesului, Care este situaţia în materie de protecţie a animalelor, a mediului, a ingredientelor, a structurii exploatării agricole sau a comerţului echitabil?
Toate aceste sunt criterii care nu afectează neapărat calitatea produsului finit, dar care capătă o importanţă crescândă pentru consumatori.
Trebuie să integrăm şi aceste criterii în publicitate şi să ne asigurăm, astfel, că reputaţia Europei în lume va fi consolidată ca urmare a acestui fapt.
Dle preşedinte, dnă comisar, doamnelor şi domnilor, trebuie să nu uităm faptul că este important să îmbunătăţim condiţiile şi sprijinul în materia furnizării informaţiilor şi a măsurilor de promovare a produselor agricole, atât în Uniunea Europeană, cât şi în ţări terţe, lărgind domeniul de aplicare al propunerilor prezentate de Comisia Europeană.
De aceea, susţinem propunerile raportorului şi ale Comisiei pentru agricultură şi dezvoltare rurală, mai precis, cele care vizează o mai mare intervenţie şi consolidarea rolului asociaţiilor de comerţ şi al altor organizaţii din sector în materie de expertiză şi al rolului important pe care îl joacă în asigurarea controlului calitativ, inclusiv rolul asociaţiilor şi organizaţiilor din statul membru care elaborează programul, precum şi creşterea ratei contribuţiei financiare din partea Comunităţii.
Este important să se acorde sprijin suplimentar, în special pentru proiecte selecţionate de statele membre.
De asemenea, considerăm că acţiunile de promovare şi de publicitate în ţări terţe ar trebui să aducă beneficii şi altor produse importante, alături de uleiul de măsline şi măslinele, punându-se accent pe vinuri cu denumiri de origine sau cu indicaţii geografice protejate.
În această privinţă, doresc să menţionez rolul important jucat de asociaţiile agricultorilor, cu accent pe crame asociate sau alte asociaţii de agricultori mici sau mijlocii, a căror existenţă este fundamentală pentru asigurarea fluxului de produse provenite de la agricultorii, care nu ar fi capabili să supravieţuiască pe cont propriu.
Încă o dată, fac apel pentru acordarea de sprijin sporit pentru aceste organizaţii de agricultori, astfel încât acestea să fie în măsură să îşi îndeplinească pe deplin rolul în menţinerea agriculturii familiale şi promovarea produselor agricole de înaltă calitate pe care le produc, care sunt esenţiale în garantarea unei diete sănătoase în rândul populaţiei din țările noastre.
În consecinţă, votăm în favoarea acestui raport.
Dle preşedinte, dnă comisar, Uniunea Europeană este un exportator major al număr mare de produse agricole, însă viitorul agriculturii UE va fi determinat de consumul de pe piaţa internă.
Stimularea acestuia poate aduce beneficii agricultorilor, consumatorilor şi tuturor economiilor.
În multe state membre, consumul de produse alimentare esenţiale pentru asigurarea unei bune sănătăți nu este ridicat, iar creşterea acestuia, prin intermediul unei bune informări şi a unei bune promovări, ar fi binevenită.
Totuşi, este important ca agricultorii din UE să beneficieze de programele care sunt în curs de dezbatere, în special, exploataţiile agricole mici şi mijlocii, care reprezintă 95% din totalul exploataţilor.
Aceste programe ar trebui să mărească cunoștințele consumatorilor cu privire la o alimentaţie sănătoasă, lăsându-le, în acelaşi timp, posibilitatea de a alege singuri.
De aceea, merită făcuţi următorii paşi: organizarea de consultări cu specialişti dieteticieni şi pregătirea agenţilor de vânzări, care ar trebui să aibă şi rolul de consilieri pentru consumatori în materie de alimentaţie sănătoasă.
De asemenea, o bună prezentare a informaţiilor legate de avantajele pentru sănătate ale produselor promovate, precum şi modul în care sunt alimentele sunt produse sunt esenţiale.
Informaţiile înscrise pe etichete nu sunt suficiente.
Este posibil ca acest program să fie pus în pericol prin promovarea alimentelor produse în masă de mari societăţi alimentare, care sunt în măsură să creeze programe eficiente şi care au la dispoziţie cei mai buni specialişti.
Nu va compromite acest lucru promovarea alimentelor de înaltă calitate?
De asemenea, afişarea lizibilă a datei de expirare a produselor este foarte importantă, deoarece duce la o mai mare sensibilizare a consumatorilor cu privire la importanţa tuturor informaţiilor de pe etichetele produselor.
Îl felicit mai întâi pe colegul nostru pentru eforturile pe care le-a depus ca raportor, în sensul unei simplificări a legislaţiei comunitare în vederea reducerii poverii administrative de care avem atâta nevoie.
Activităţile de informare desfăşurate de Uniunea Europeană răspund unei nevoi reale a statelor membre de a promova imaginea produselor lor agricole, atât în rândul consumatorilor europeni, cât şi a celor din alte ţări, îndeosebi în ceea ce priveşte calitatea, valoarea nutritivă şi siguranţa alimentelor şi a metodelor de producţie.
Ca raportor pe tema calităţii, ţin foarte mult la acest avantaj competitiv al produselor noastre europene.
Modificarea legislativă va oferi posibilitatea statelor membre interesate să propună programe de informare şi în cazul absenţei unor programe propuse pentru ţările terţe.
Ca urmare a acestei modificări, statele membre vor avea posibilitatea să extindă domeniul de aplicare a acţiunilor vizate de aceste programe şi să solicite, de asemenea, ajutorul organizaţiilor internaţionale pentru punerea în aplicare a acestor acţiuni.
Procentul de participare financiară a Uniunii Europene trebuie sporit, pentru a acorda un sprijin suplimentar proiectelor selectate de statele membre, în contextul înăspririi generale a condiţiilor de obţinere a necesarului pentru cofinanţare de către organizaţii şi autorităţi naţionale.
Susţin ideea că organismul însărcinat cu punerea în aplicare a programului selectat să fie o organizaţie internaţională, în special în cazul în care programul vizează promovarea sectorului uleiului de măsline şi al măslinelor de masă, dar şi al vinurilor cu denumire de origine protejată şi al celor cu indicaţie geografică protejată în ţările terţe.
Totodată, trebuie avut în vedere rolul important pe care asociaţiile/organizaţiile profesionale active din sectoarele vizate din statele membre îl au în procesul elaborării programelor de informare cu privire la produsele agricole.
În încheiere, aş vrea să-i mulţumesc încă o dată raportorului şi în mod special doamnei comisar pentru că a acceptat toate propunerile pe care noi le-am făcut în conţinutul raportului.
(IT) Dle preşedinte, doamnelor şi domnilor, în ultimele luni, mai ales în cursul acestei legislaturi, am asistat la un declin constant al ajutorului direct acordat agricultorilor noştri şi al normelor care protejau sectorul agricol față de importurile ieftine din afara UE, în scopul de a elibera resursele necesare pentru a răspunde noilor provocări ecologice, economice şi sociale ale acestui mileniu şi pentru a respecta acordurile comerciale internaţionale.
În calitate de membru al Comisiei pentru agricultură şi dezvoltare rurală şi, mai ales, ca reprezentant al unei ţări care a câştigat recunoaştere şi respect la nivel mondial prin calitatea produselor sale agricole -am în vedere uleiul de măsline, vinul şi brânzeturile - nu pot decât să aprob orice acţiune pe care o propune Comisia menită să salveze calitatea înaltă a produselor europene şi să promoveze, pe cât posibil, comercializarea acestora atât pe piaţa internă, cât şi pe cea externă.
Acest program de informare este, în realitate, deosebit de important, întrucât are drept obiectiv convingerea consumatorilor europeni sau străini cu privire la faptul că produsele noastre nu se află în concurență cu alte produse, posibil mai ieftine, provenite din alte ţări, ci reprezintă o alternativă bazată pe calitate şi pe un model de producţie care respectă standardele de medii, sociale şi cele relative la bunăstarea animalelor şi care au un efect benefic, în mod natural, asupra sănătății umane.
Legislaţia pe care o votăm în această cameră în fiecare zi poate avea un preţ, în special pentru producătorii noştri.
De aceea, trebuie să le oferim tot sprijinul pe care îl putem oferi, astfel încât bogăţia şi calitatea produselor noastre să nu se piardă şi să nu dispară în această piaţă globală din ce în ce mai omogenă.
Din acest motiv, susţin amendamentele raportorului, care vizează creşterea cofinanţării Comisiei, prin urmare şi a numărului acţiunilor care pot fi finanţate şi, lucrul cel mai important, vizează mărirea contribuţiei asociaţiilor de producători, care fiind cel mai bine plasate pentru a apăra calităţile produselor lor în faţa unor consumatori din ce în ce mai exigenţi.
Discutăm astăzi un raport extrem de important pentru agricultura europeană.
Aşa cum sublinia şi raportorul, calitatea şi siguranţa produselor europene sunt un avantaj competitiv încă insuficient exploatat.
Acţiunile de informare şi promovare a acestor produse, a calităţii lor, a normelor de siguranţă alimentară pe care le respectă pot genera o reacţie în lanţ prin creşterea cererii, creşterea producţiei şi a profiturilor agricultorilor, crearea de noi locuri de muncă şi, implicit, creşterea economică.
Aceste acţiuni trebuie direcţionate în egală măsură către consumatorii de pe piaţa internă şi cei din ţări terţe.
Să nu uităm că pe piaţa internă ne confruntăm cu o competiţie din partea unor producători din alte state, cu produse uneori mai ieftine, dar şi, de multe ori, cu standarde calitative şi de siguranţă mult mai joase.
Consumatorii trebuie să recunoască produsele comunitare, să ştie de ce sunt mai sănătoase decât altele şi, nu în ultimul rând, să ştie că, achiziţionându-le, sprijină fermierii şi producătorii agroalimentari europeni, adică economia europeană.
Apreciez în mod deosebit iniţiativa raportorului de a recunoaşte rolul important pe care îl au asociaţiile şi organizaţiile profesionale pentru că, de cele mai multe ori, acestea au o expertiză pe care instituţiile statului nu o au şi cunosc mai bine realităţile şi nevoile de pe piaţă.
În acelaşi timp, cred că propunerea de a creşte procentul de cofinanţare este una absolut necesară în contextul actualei crize a creditelor şi am convingerea că, astfel, va creşte rata de utilizări a acestor fonduri.
În final, aş vrea să-l felicit pe domnul Dumitriu, pe raportor, pentru munca depusă şi propunerile sale şi cred că toţi colegii mei sunt de aceeaşi părere.
Doresc să-l felicit pe domnul raportor, domnul Dumitriu.
Sectorul agricol este important pentru economia statelor membre pentru că asigură atât hrana populaţiei, exportul de produse agricole, dar şi un important număr de locuri de muncă.
Uniunea Europeană trebuie să fie capabilă să asigure hrana populaţiei în cantităţi suficiente şi la preţuri accesibile.
Evident, pe o piaţă competitivă, acţiunile de informare şi promovare pentru produsele agricole pe piaţa internă şi în ţările terţe devin tot mai importante.
În definirea programelor de promovare a produselor agricole asociaţiile sau organizaţiile profesionale trebuie să fie consultate.
Consider că acest regulament va sprijini agricultorii europeni să-şi promoveze produsele agricole.
România are foarte multe produse agroalimentare pe care, din păcate, nu le regăsim pe pieţele europene, deşi multe dintre acestea sunt ecologice.
O campanie de promovare a acestora va aduce beneficii atât cumpărătorilor europeni, cât şi producătorilor agricoli români.
Evident, mai ales în situaţii de criză economică, sectorul agricol rămâne unul dintre sectoarele care trebuie să se bucure de o atenţie specială, de programe şi finanţări adecvate.
În situaţie de criză, statele membre sunt obligate să-şi stabilească cu mai mare atenţie priorităţile.
De aceea, consider că agricultura trebuie să rămână un domeniu care să fie sprijinit pentru că este important pentru economia europeană.
În primul rând, doresc să-l felicit pe raportor pentru munca depusă pe acest raport care ridică o problemă foarte importantă.
Există o nevoie reală a statelor membre de a promova imaginea produselor lor agricole, atât în rândul consumatorilor din Comunitatea Europeană, cât şi a celor din alte ţări.
Doresc să scot în evidenţă două propuneri enunţate în acest raport.
Se cere ca procentul de participare financiară a Comunităţii Europene să fie sporit pentru a acorda un sprijin suplimentar proiectelor selectate de statele membre, în contextul înăspririi generale a condiţiilor de obţinere a necesarului pentru cofinanţare de către organizaţii şi autorităţi naţionale.
Paragraful al doilea din acest amendament cere ca participarea financiară a Comunităţii Europene să fie de 70% în cazul măsurilor de promovare a fructelor şi legumelor destinate copiilor din şcoli.
Consider aceste amendamente oportune şi sper ca această iniţiativă să fie susţinută de un număr cât mai mare de europarlamentari.
Îl felicit pe raportor pentru efortul depus şi pentru contribuţia sa în ceea ce priveşte lărgirea ariei de aplicabilitate a programelor de informare şi promovare a produselor agricole pe piaţa internă şi în ţările terţe.
Una dintre cele mai importante modificări pe care le aduce acest raport este creşterea cu 10% atât a cofinanţării europene pentru programele de promovare a produselor agricole europene, cât şi a alocărilor bugetare pentru promovarea consumului produselor lactate, a fructelor şi legumelor în şcoli.
Pe de o parte, Europa va beneficia de o promovare mai activă pentru un număr mai mare de produse agricole, iar, pe de altă parte, cei mai importanţi beneficiari ai ajutorului comunitar vor fi copiii şi elevii.
Consider că măsurile propuse sunt foarte importante, deoarece, acum mai mult ca oricând, avem nevoie de investiţii în domeniile ce se dezvoltă rapid şi pot duce la relansarea economiei.
Agricultura este un astfel de domeniu, iar Uniunea Europeană poate contribui semnificativ la promovarea lui.
Dle preşedinte, marii producători de alimente din lume cheltuiesc miliarde pentru a se promova, folosind, poate, alimente produse în UE, dar concentrându-se pe propriile lor mărci, iar nu pe originea produselor.
Vedem bucătari de renume care apar la televizor pentru a promova modul lor specific de a produce alimente, aceștia beneficiind atât de acces la unde de transmisie, cât şi de bugete de milioane.
Noi, în schimb, vorbim de sume relativ mici pentru promovarea tuturor alimentelor europene pe plan intern şi extern.
Este o sarcină importantă!
Raportul este foarte bun, îl susţin în întregime şi sunt de acord cu comentariile Comisarului prezent printre noi astăzi.
Mă interesează, în mod deosebit, ideea că trebuie să facem promovare în afara graniţelor noastre şi aş putea să fiu complet de acord cu acest lucru, însă trebuie să fim realişti cu privire la modul în care vom intra în concurenţă şi să ne punem întrebarea dacă suntem competitivi pe piaţa globală.
Poate Comisarul va aminti aceste aspecte în răspunsurile sale.
Chestiunea legată de norme trebuie admisă şi recunoscută.
Este oare în curs de a fi admisă şi recunoscută în cadrul OMC?
Dle preşedinte, susţin cu tărie promovarea alimentelor noastre de înaltă calitate.
În condiţiile actuale dificile de piaţă, produsul de calitate este cel mai bun refugiu, însă acesta necesită, totuşi, o promovare elaborată.
O cofinanţare în proporție de 60% ar fi binevenită dacă aceasta s-ar putea obţine şi regret că doamna comisar nu a fost suficient de deschisă în această privinţă după cum ne-am fi dorit.
În ceea ce priveşte propria mea regiune, aş dori să fac un apel puternic către administraţia regională - care nu are nici prea multă iniţiativă, nici fonduri, dată fiind risipa făcută la nivelul înaltei administraţii şi al organismelor transfrontaliere inutile - să facă eforturi pentru a obţine această finanţare europeană, astfel încât produsele noastre locale excelente să aibă parte de cele mai bune condiţii de piaţă.
Pe lângă sprijinul care sper să fie în valoare de 70% din partea Europei pentru promovarea alimentelor şi a legumelor în şcoli, am încredere că autorităţile locale comode vor profita de această ocazie.
Dle preşedinte, doresc să încep prin a mulţumi Comisiei pentru că a aprobat recent o finanţare în valoare de 50% pentru propunerea lui An Bord Bia privind furnizarea de informaţii legate de carne în Asia pentru următorii trei ani, lucru pe care îl apreciem.
Sunt de acord cu această propunere, dar permiteţi-mi, totuşi, să vă atrag atenţia cu privire la două aspecte comerciale.
În primul rând, unele ţări, precum Irlanda, s-ar putea să nu dorească să întocmească programe de informare, dacă găsesc că nu este în interesul lor de a face comerţ cu acele produse.
În al doilea rând, deşi creşterea propusă până la 60% şi 70% pentru promovarea fructelor şi a legumelor ar fi binevenită în contextul economic actual, în realitate, este posibil ca iniţiativa de a extinde promovarea generală să fie limitată, întrucât aceste programe ar aduce beneficii, atât ţărilor contribuabile, cât şi celor care nu își aduc contribuția.
Doresc să-i mulţumesc raportorului.
Îmi exprim susţinerea pentru raportul prezentat de domnul Dimitriu privind acţiunile de informare şi promovare pentru produsele agricole pe piaţa internă.
Consider că este necesară creşterea procentului de participare financiară a Comunităţii Europene pentru a se acorda un sprijin suplimentar proiectelor selectate de statele membre.
În special, este esenţială creşterea contribuţiei financiare a Comunităţii Europene la 70% din costul real al noului program de promovare a fructelor şi legumelor destinate copiilor din şcolile Uniunii Europene.
Această măsură va contribui substanţial la implementarea programului de promovare a fructelor şi legumelor în şcoli, iar acest efort trebuie făcut pentru sănătatea copiilor noştri.
Dle preşedinte, aş dori să îl felicit pe raportor pentru acest raport excelent.
Dnă comisar, aş dori să-mi exprim acordul faţă de ceea ce aţi spus.
Cred că viitorul politicii agricole europene depinde foarte mult de piaţă.
Trebuie să mergem pe piaţă şi să promovăm produsele noastre de calitate.
Aţi menţionat reforma vitivinicolă - anterior retrăgeam o mare parte a cantităţilor de vin de proastă calitate prezente pe piaţă, pe care îl achiziționam ca produs de intervenție şi îl transformam în biocombustibil, iar aceasta este o direcţie complet greşită.
Ceea ce trebuie să facem este să promovăm produsele alimentare de calitate.
Avem o mare varietate de vinuri, de brânzeturi, carne, măsline, fructe, legume etc. - le puteți denumi singur.
Europa are multe astfel de resurse, iar în viitor trebuie să ieşim să le comercializăm.
Cred că, pe măsură ce ne îndepărtăm de controlul stării de sănătate şi ne îndreptăm către noua politică agricolă din 2013 şi dincolo de aceasta, trebuie să ne asigurăm că utilizăm mai mulţi bani pentru promovarea produselor noastre şi pentru crearea unei legături pe piaţă, întrucât de aceasta depinde viitorul.
O ultimă observaţie, permiteţi-mi să spun comisarului că poate ar trebui să se deplaseze în Statele Unite al Americii pentru a-l convinge pe preşedintele Obama că brânza Roquefort este deosebit de bună şi că poate va putea reduce tariful impus de preşedintele Bush asupra acesteia înainte de sfârşitul mandatului său.
(PL) Dle preşedinte, consumatorii europeni şi cei din ţările terţe primesc prea puţine informaţii cu privire la calitatea şi standardele alimentelor europene.
Cerinţele pe care le impunem producătorilor europeni sunt extrem de ridicate.
Consumatorii ar trebui să fie conştienţi de acest lucru,întrucât le va afecta deciziile privind alegerea produselor adecvate.
Sunt favorabil promovării şi informării, deşi deseori vorbesc despre informare ca despre un tip de mesaj mai obiectiv.
Trebuie să stabilim cerinţe şi norme clare în ceea ce priveşte calitatea informațiilor şi a metodei de promovare.
Pentru a conchide, sunt în favoarea susţinerii măsurilor de informare şi a programelor de promovare în domeniul alimentar prin bugetul UE şi prin bugetele naţionale.
Într-o situaţie de criză este important să recurgem la promovare şi la informare, care vor echilibra scăderea cererii şi a consumului, inclusiv a consumului de alimente.
membră a Comisiei. -Dle preşedinte, mulţumesc tuturor celor care au luat cuvântul.
Mă bucur să aud atât entuziasm şi interes faţă de acest subiect important.
Cred că toate comentariile făcute sunt, într-o oarecare măsură, conforme cu opinia Comisiei privind propunerea.
Aş dori să profit de această ocazie pentru a răspunde la câteva întrebări şi chestiuni care au fost ridicate.
În primul rând, finanţarea, care a fost menţionată de mai mulţi dintre dumneavoastră, respectiv creșterea ratei de cofinanţare.
Cred totuși că trebuie să fim foarte precauţi şi foarte atenţi când încercăm să monitorizăm beneficiile finanţării comunitare pentru că mi-e teamă că, dacă creştem rata de cofinanţare, atunci rezultatul ar fi reducerea promovării.
Ar fi o consecinţă nefastă şi din acest motiv ne-am menţinut propunerea.
De asemenea, aţi menţionat de mai multe ori în cursul zilei de astăzi problema calităţii şi sunt de acord cu dumneavoastră.
Consider că avem o ocazie unică pentru a discuta acest subiect al calităţii, care este legat şi de modul în care promovăm produsele noastre în ţări terţe, precum și de modul în care explicăm consumatorilor ceea ce primesc atunci când cumpără produse europene.
În octombrie anul trecut am prezentat o Carte Verde privind calitatea şi am primit foarte multe răspunsuri; avem peste 1000 de contribuţii pe site-ul web care provin din toată Europa.
În momentul de faţă analizăm fiecare idee şi vom prezenta o comunicare în luna mai.
Trebuie să profităm de ocazia când va avea loc dezbaterea pe tema comunicării aici, în Parlament, pentru a aborda modul în care putem îmbunătăţi capacităţile noastre pentru a o face vizibilă şi pe înţelesul tuturor.
Aici intră în discuţie chestiunea etichetării, un subiect complicat, dar important, în acelaşi timp, astfel încât aştept cu nerăbdare să purtăm o discuţie pe această temă în toamnă.
În final, în ceea ce privește programul de încurajare a consumului de fructe în şcoli, care a fost adus în discuţie astăzi - acesta nu face parte din propunere, dar, ca să vă ţin la curent - am introdus un astfel de program cu o rată de cofinanţare de 70%, pentru a sensibiliza tinerii şi pentru a sublinia importanţa de a avea obiceiuri alimentare sănătoase în rândul elevilor.
Încă o dată, mulţumesc raportorului, dl Dumitriu, pentru raportul excelent.
Cred că acest lucru s-a văzut prin prisma discuţiei dinamice pe care am purtat-o.
Raportor. - O să-mi cer scuze dacă o să întârzii câteva secunde peste cele două minute acordate.
Vă mulţumesc pentru observaţiile şi aprecierile extrem de pertinente pe care le-aţi avut pe marginea acestui raport.
Am încredere că şi restul colegilor vor considera oportune noile reglementări propuse şi vom avea un vot favorabil.
Doresc să informez colegii că voi spijini sugestiile lor, în special în vederea unei promovări a diversităţii europene, a etichetării calităţii europene şi a unui sprijin financiar comunitar mai consistent.
La întrebarea: de ce vinul, alături de uleiul de măsline printre organizaţiile internaţionale care pot implementa proiecte de promovare, aş vrea să vă răspund cu o altă întrebare: de ce uleiul de măsline?
Răspunsul meu este favorabil pentru ambele.
Sunt produse de export ale statelor Uniunii Europene cu mare succes.
Au organizaţii internaţionale puternice şi cu experienţă, care au dovedit deja capacitatea lor de a gestiona programe complexe, iar prevederile raportului nu exclud alte domenii.
La a doua întrebare, de ce 70% cofinanţare, procentul iniţial era de 60% şi am considerat necesar ca, în actualul context economic, să-l mărim.
Aşa cum arată experienţa absorţiei fondurilor europene de până acum, una din marile probleme rămâne obţinerea cofinanţării, iar acum ne confruntăm suplimentar şi cu o criză a creditelor.
Aşadar, se impune o creştere a acestui procent, altfel riscăm să rămânem cu fondurile neutilizate.
Doamna comisar Fischer Boel, doresc să vă mulţumesc pentru importanţa pe care aţi dat-o acestui raport, dar şi pentru aprecierile făcute.
Deşi acesta este un raport de consultare, sper şi doresc ca aceste amendamente să fie incluse în noua propunere a Comisiei.
Concluzionând şi sintetizând, exită două motive pentru care acest raport este necesar.
Statele membre vor avea posibilitatea să extindă domeniul de aplicare a acţiunilor vizate de aceste programe şi să solicite ajutorul organizaţiilor internaţionale pentru punerea în aplicare a acestor acţiuni.
Acordă un rol mai mare organizaţiilor şi asociaţiilor profesionale în elaborarea şi implementarea programelor de informare şi promovare a produselor şi, nu în ultimul rând, intră în logica propunerilor de adaptare a legislaţiei europene, astfel încât să facă mai accesibilă utilizarea fondurilor europene prin mărirea procentului de cofinanţare într-o perioadă în care accesul la creditare este extrem de dificil.
Pentru a avea o recomandare suplimentară, menţionez că raportul a fost adoptat în unanimitate de către membrii Comisiei pentru agricultură şi dezvoltare rurală.
Doresc să mulţumesc pe această cale colegilor din Comisie pentru sprijinul acordat, doresc să-i mulţumesc personal domnului Neil Parish pentru susţinerea dată şi, nu în ultimul rând, domnului Lutz Goepel pentru încrederea pe care mi-a dat-o atunci când mi-a încredinţat acest raport.
Dezbaterea a fost închisă.
Votul va avea loc mai târziu, în cursul zilei de astăzi.
1.
Acțiunile de informare și promovare pentru produsele agricole pe piața internă și în țările terțe (
2.
Punerea în aplicare în cadrul UE a Directivei 2003/9/CE de stabilire a sta:dardelor pentru primirea solicitanților de azil şi a refugiaţilor în statele membre vizitele Comisiei LIBE din 2005 până în 2008 (
- Înainte de vot:
Dle Preşedinte, nu am reuşit să avem o dezbatere în plen asupra acestui raport foarte important, motiv pentru care cred că este necesar, în numele comisiei, să iau cuvântul în faţa dumneavoastră astăzi.
Am lucrat cu toţii împreună şi doresc să îmi exprim aprecierea față de munca extraordinară a raportorilor alternativi.
Am vizitat nu mai puţin de 26 centre de detenţie din 10 state membre UE şi am observat câteva aspecte esențiale.
Am observat, în anumite centre, o stare evidentă de degradare şi o lipsă evidentă de igienă şi am denunțat nerespectarea demnităţii umane.
Am descoperit că accesul la serviciile de îngrijire medicală nu este întotdeauna posibil şi că dreptul copiilor la educaţie nu este respectat întotdeauna.
Solicităm respectarea procedurilor privind azilul, care trebuie să fie clare, echitabile, eficiente şi proporţionale, precum şi punerea în aplicare a unui sistem permanent de vizite şi inspecţii la centrele de detenţie.
Trebuie să arătăm realitatea de pe teren şi să susţinem dreptul de a inspecta aceste centre - în măsura în care sunt permise aceste vizite - şi trebuie să acţionăm astfel încât situaţia să se schimbe.
Am fost întrebat de către presă de ce nu am menţionat nicio ţară în acest scurt raport.
Am răspuns că a fost alegerea mea, alegerea noastră, deoarece avem o responsabilitate colectivă cu privire la ceea ce se întâmplă în centrele de detenţie din Europa şi obiectivul acestui raport nu este să clasifice statele membre.
Nu vom înceta să solicităm solidaritatea europeană în domeniul azilului.
Nu putem lăsa statele membre, de la graniţele Europei, să facă faţă singure fluxurilor migratorii.
Repet încă o dată: avem o responsabilitate colectivă.
(Aplauze)
Vă mulţumesc foarte mult, dna Roure.
Observ că până şi cei mai buni jurişti prezenți în ședința plenară, sau cei care se consideră astfel, nu cunosc faptul că raportorul are dreptul să facă o declaraţie de două minute atunci când un raport nu a fost discutat în plen.
Prin urmare, dna Roure are acest drept, pe care şi l-a exercitat şi pe care trebuie să-l acceptăm cu toţii, astfel cum este prevăzut în Regulamentul de procedură.
(Aplauze)
3.
Consolidarea rolului IMM-urilor europene în comerțul internațional (
- Înainte de vot:
Dle Preşedinte, doamnelor şi domnilor, vă rog să mă scuzaţi şi să acceptaţi mulţumirile mele pentru răbdarea dumneavoastră.
După cum ştim, Parlamentul European a dorit timp de mulţi ani să-şi exprime punctele de vedere cu privire la întreprinderile mici şi mijlocii, care reprezintă 99% din totalul companiilor europene şi 75 de milioane de locuri de muncă, deşi în prezent doar 3% din aceste IMM-uri au acces la piaţa străină, externă şi doar 8% au acces la piaţa internă.
Solicităm, prin urmare, Consiliului şi Comisiei să ia în considerare aceste date în cadrul negocierilor multilaterale şi bilaterale, în accesul la pieţele externe, în combaterea contrafacerii, în utilizarea instrumentelor de protecţionism comercial şi în depunerea cererilor de oferte concurenţiale.
Comerţul este cheia creşterii prosperităţii.
Aș dori să mulţumesc colegilor mei din Comisia pentru comerţ internaţional şi, mai ales, raportorilor alternativi ai celor mai mari grupuri, dna Saïfi şi dna Locatelli şi să aduc sincere mulţumiri secretariatului şi Dr Bendini, în special.
Cred că după toată munca depusă, împărtășim astăzi idei şi propuneri comune Comisiei, cu privire la un subiect mult apreciat de dna Ashton, după cum am aflat din discursul de deschidere în calitate de comisar, şi care trebuie abordat fără întârziere dacă dorim să rezolvăm, cel puţin parţial, criza economică şi financiară gravă care-i afectează pe lucrătorii şi cetăţenii noştri.
4.
Consolidarea rolului IMM-urilor europene în comerțul internațional (
5.
Comerţul internaţional şi internetul (
6.
Introducerea pe piață și utilizarea furajelor (
7.
Impactul acordurilor de parteneriat economic (APE) asupra dezvoltării (
Înainte de votul asupra amendamentului 2:
Dle preşedinte, am considerat că nu ar fi echitabil să menţionăm doar una dintre părţi, astfel încât dorim să eliminăm referinţa la autorităţile din Kosovo.
Amendamentul ar avea următorul conținut: "Subliniază importanţa cooperării economice regionale complete şi obligaţia de a respecta şi a pune pe deplin în aplicare dispozițiile Acordului CEFTA”.
8.
Relaţiile comerciale şi economice cu China (
Înainte de vot (priveşte amendamentul 1):
raportor. -Dle Preşedinte, aș dori să depun un amendament oral sub forma unei completări la alineatul (64) litera (a).
Completarea are următorul conținut: "în care acest lucru nu necesită suveranitate statală, de exemplu, în cadrul OIM”.
Prin urmare, ultima parte a alineatul (64) litera (a) va avea următorul conținut:"susţine participarea Taiwanului ca observator în organizaţiile internaţionale relevante unde acest lucru nu necesită suveranitate statală, de exemplu, în cadrul OIM; ".
Adresez colegilor rugămintea să nu se opună acestui amendament verbal, deoarece este important ca socialiştii să-şi ofere sprijinul pentru această rezoluţie, iar sprijinul larg este foarte important pentru a transmite un semnal puternic către Comisie şi către China.
Votare
Următorul punct este votarea.
Explicaţii privind votul
Explicaţii orale privind votul
- (CS) Dle preşedinte, am fost încântată să susţin un raport care va duce la o simplificare administrativă şi legislativă, ceea ce va creşte gradul de conştientizare a consumatorilor în legătură cu calitatea şi valoarea nutriţională a alimentelor atât în Europa, cât şi în alte ţări terţe, oferindu-le, de asemenea, anumite clarificări privind folosirea unor metode de producţie sigure.
Nu am fost de acord cu prioritizarea sectorului măslinelor sau a uleiului de măsline şi sper ca şi sectorul vitivinicol să fie inclus de Comisie în programele specifice menite să ducă la o mai mare sensibilizare a publicului cu privire la vinurile de calitate produse în diverse regiuni ale Uniunii Europene.
Dle preşedinte, aș dori doar să precizez că am susţinut acest raport.
M-am bucurat să aflu, cu ocazia dezbaterilor, că Comisia a confirmat cofinanţarea de 70% pentru programul de încurajare a consumului de fructe în şcoli, ceea ce va fi extrem de important pentru derularea acestui program, astfel încât salut în mod clar decizia luată.
Dle preşedinte, vă mulţumesc din nou pentru că mi-aţi acordat cuvântul.
Am sprijinit acest raport pentru că este logic să avem un act legislativ care să protejeze interesele agricultorilor şi ale producătorilor de furaje pentru animale.
Consider că acum este nevoie să discutăm cu părţile interesate pentru a afla opinia lor în legătură cu importanţa acestui act legislativ, ca producători de furaje sau ca utilizatori de produse pentru animale, întrucât nu este îndeajuns să punem în aplicare acest regulament până când nu există o bună comunicare între toate părţile interesate.
(PL) Dle preşedinte, am susţinut raportul privind introducerea pe piaţă şi utilizarea furajelor, întrucât acesta reprezintă interesele agricultorilor şi ale producătorilor, contribuind şi la securitatea sanitară a animalelor de fermă şi, în acelaşi timp, la securitatea sanitară a celor care vor consuma ulterior produsele din carne, a consumatorilor şi a publicului larg.
Definirea clară a ingredientelor hranei destinate animalelor şi Registrul comunitar al aditivilor pentru hrana animalelor va facilita luarea de către agricultori a unor decizii responsabile legate de alegerea tipului adecvat de hrană pentru animale.
Acesta este un pas în direcţia cea bună.
Totuşi, îmi permit să subliniez că protejarea secretului comercial al producătorilor nu poate justifica nefurnizarea unor informaţii esenţiale, tocmai pentru a se evita situaţiile de genul epidemiei "bolii vacii nebune” sau prezenţa dioxinelor în hrana pentru animale.
Dle preşedinte, în noiembrie 2007, am fost în Uganda pentru o întâlnire cu întreprinzătorii şi ONG-urile locale.
Părăsind Kampala pe un drum prăfuit, şoferul mi-a arătat nişte chioşcuri care vindeau cartele telefonice preplătite.
S-a întors spre mine şi mi-a spus: "Aceste companii de telefonie, aceste companii private au făcut mai multe pentru a ajuta oamenii din această ţară să iasă din sărăcie decât oricare dintre ONG-urile voastre albe, occidentale”.
În momentul respectiv, aceasta mi s-a părut o afirmaţie puţin nedreaptă, însă evidenţiază percepţia pe care mulţi întreprinzători o au faţă de politicile de dezvoltare ale Uniunii Europene.
De altfel, o serie de întreprinzători din ţările mai sărace mi-au spus că ei cred că programele noastre de sprijin şi ONG-urile noastre au interesul de a-i menţine în situaţia de sărăcie.
Mi se pare la fel de nedrept, dar acest lucru subliniază faptul că trebuie să arătăm că sprijinim întreprinzătorii din ţările în curs de dezvoltare, iar una dintre cele mai bune modalităţi de a face acest lucru este prin încurajarea deschiderii globale a pieţelor.
Dle preşedinte, îmi face o deosebită plăcere să susţin raportul excelent al dlui Schröder privind această chestiune.
Acordurile de parteneriat economic reprezintă un instrument major al dezvoltării.
Schimburile economice sunt cele care vor scoate din sărăcie ţările mai puţin dezvoltate, nu ajutoarele.
Actuala situaţie economică globală afectată de recesiune face să se întrevadă semnele protecţionismului din partea ţărilor dezvoltate, în special a SUA, dar sper să nu fie şi cazul Uniunii Europene.
Dacă vom crea un climat protecţionist, atunci întreaga viziune a schimburilor comerciale, nu a ajutoarelor, menite să contribuie la eradicarea sărăciei, va fi deturnată şi aruncată în vânt.
Nu ne dorim ca ţările în curs de dezvoltare care vor să aibă schimburi comerciale cu noi să fie oprite să facă acest lucru de nevoia noastră egoistă şi nechibzuită de a ne proteja pieţele.
Pe termen lung, aceasta ar însemna un dezastru pentru economiile noastre.
(NL) Am votat împotriva rezoluţiei privind Kosovo din două motive.
În primul rând, pentru că la unul dintre puncte se stipulează că statele membre care nu au recunoscut încă independenţa Kosovo ar trebui să facă acest lucru.
O astfel de prevedere contravine principiului subsidiarităţii.
Ţine de statele membre să decidă acest lucru şi nu este nevoie de presiuni externe din partea Comisiei Europene, a Consiliului sau a Parlamentului.
Al doilea motiv pentru care am votat împotriva rezoluţiei este legat de punctul care prevede că Kosovo, precum şi întreaga regiune, de fapt, ar trebui să aibă o perspectivă clară privind apartenența la UE.
În opinia mea, este inoportun ca Parlamentul să facă promisiuni de acest gen.
După cum stau lucrurile acum, există încă multe probleme legate de extindere, precum şi de o serie de noi state membre, astfel încât ar fi total nepotrivit să facem acum promisiuni unor ţări precum Kosovo legate de posibilitatea de a adera la Uniunea Europeană la un moment dat.
Dle preşedinte, de unde această obsesie a noastră de a menţine state multietnice fără a ţine seama de dorinţele cetăţenilor lor?
Kosovo a avut, incontestabil, dreptul la autodeterminare: acest lucru a fost exprimat printr-un referendum cu o rată a participării şi un rezultat de peste 90%.
Cu toate acestea, prin extinderea acestei logici, acelaşi drept îl au şi kosovarii de origine sârbă, comasaţi, în mod convenabil, aproape de graniţa cu Serbia.
De ce să nu le permitem şi lor să aibă parte de autoguvernare?
O facem de facto, astfel încât de ce nu am face-o şi de jure?
Răspunsul este pentru că preferăm să menţinem Kosovo în situaţia unui protectorat european - o satrapie, la fel ca pe vremea imperiului otoman.
Le-am impus o versiune a drapelului nostru cu 12 stele şi o versiune a imnului nostru naţional.
Avem un parlament kosovar şi instituţii ale căror decizii pot fi contestate de un comisar european desemnat.
Ar trebui să le permitem locuitorilor din Kosovo să organizeze referendumuri privind separarea - dacă acest lucru este ceea ce vor - şi autodeterminarea pe criterii etnice şi ar trebui să acordăm acelaşi drept şi popoarelor din Uniunea Europeană.
Pactio Olisipiensis Censenda Est!
Dle preşedinte, China este un partener comercial important al Uniunii Europene, la fel şi Taiwan-ul.
Vreau să atrag atenţia asupra unor decizii foarte pozitive luate în cadrul Comisiei pentru afaceri externe.
S-a votat un aviz prin care se cere Chinei să respecte drepturile femeilor şi ale copiilor, punând capăt avortului şi sterilizării forţate.
S-a cerut, de asemenea, Chinei să înceteze persecuţia politica şi alte abuzuri legate de drepturile omului.
Cred că aceasta confirmă faptul că nu se poate separa comerţul de alţi factori.
Am susţinut acelaşi lucru şi în ceea ce priveşte schimburile comerciale cu Israelul, cu ocazia discursului privind Gaza - dacă nu ridicăm problema abuzurilor legate de drepturile omului, există pericolul ca banii noştri să fie utilizaţi pentru a încuraja astfel de abuzuri.
Prin urmare, doresc să felicit Comisia pentru afaceri externe pentru recunoaşterea caracterului coercitiv al politicii Chinei privind dreptul de a avea un singur copil şi includerea acestei chestiuni în aspectele legate de schimburile comerciale.
(CS) Dle preşedinte, doamnelor și domnilor, China a obţinut nişte avantaje enorme din accederea la OMC în 2001.
Ne-am deschis pieţele pentru China, dar acest lucru nu respectă termenii şi condiţiile asumate şi am lăsat să se întâmple asta de câţiva ani buni.
Sunt ferm în favoarea unui parteneriat strategic cu acest important actor economic.
Totuşi, un parteneriat strategic trebuie să se bazeze pe obligaţia Chinei de a respecta drepturile omului, întrucât avem nevoie de parteneriate cu ţări democratice, nu totalitare.
Noi, cei din noile state membre, ştim foarte bine ce înseamnă totalitarismul.
(NL) Am votat în favoarea amendamentului propus de grupul Partidului Popular European (Creştin-Democrat) şi al Democraţilor Europeni, deoarece, cel puţin, ţine seama de faptul că Taiwan-ul reprezintă o importantă entitate economică de afaceri şi susţine participarea Taiwan-ului ca observator în cadrul organizaţiilor internaţionale relevante.
Acest amendament este, totuşi, în realitate, mult prea restrictiv.
Din moment ce Taiwan-ul este o ţară democratică care beneficiază de o suveranitate naţională de facto, este păcat că acesta nu este recunoscut ca membru cu drepturi depline în cadrul diverselor instituţii internaţionale.
Amendamentul se referă la participarea Taiwan-ului în cadrul acestor instituţii în calitate de observator.
În opinia mea, Taiwan-ul ar trebui să poată participa ca membru cu drepturi depline.
Dle preşedinte, vă mulţumesc pentru ocazia acordată de a-mi explicita votul în legătură cu raportul privind UE-China.
Per ansamblu, avem de-a face cu un raport echilibrat şi apreciez faptul că raportorul s-a concentrat, în ansamblul, pe chestiunile esenţiale - adică schimburile comerciale - mai degrabă decât pe alte chestiuni asupra cărora ştiu că o parte dintre colegi ar fi dorit să se concentreze.
Cu toate acestea, am avut o singură preocupare legată de acest raport, şi anume în ceea ce priveşte instrumentele de protecţie comercială.
Trebuie să recunoaştem faptul că consumatorii din ţara mea (Marea Britanie) şi din multe alte ţări ale Uniunii Europene au beneficiat de pe urma schimburilor comerciale deschise cu China.
Acest lucru ne-a ajutat să luptăm împotriva pericolelor reprezentate, de exemplu, de inflaţie.
Totuşi, protejarea producătorilor necompetitivi din UE în detrimentul altor părţi care beneficiază de aceasta este o chestiune care trebuie abordată cu mare atenţie.
Trebuie să ne asigurăm că există un echilibru adecvat şi să nu trecem cu vederea avantajele comerţului cu China pentru consumatori, companiile cu lanţuri de aprovizionare globale şi sectorul vânzării cu amănuntul.
În ansamblu, comerţul cu China este binevenit.
În final, acesta va duce şi la abordarea tuturor celorlalte chestiuni, cum ar fi drepturile omului şi condiţiile de muncă.
Dle preşedinte, China este unul dintre cei mai importanţi parteneri comerciali ai UE.
Deţine şi un sfert din populaţia planetei.
Timp de mulţi ani, am tratat China ca pe un copil mic care trebuie mustrat şi dezaprobat, de parcă noi am fi fost un fel de instanţă superioară.
Nu trebuie să uităm că istoria Chinei este mai veche cu mii de ani decât istoria noastră.
China şi-a păstrat tradiţiile culturale şi valorile.
Dorim ca China să fie parte a comunităţii internaţionale; aceasta este un partener comercial foarte important al UE şi trebuie să o tratăm cu respect, ca pe un partener egal.
Dacă vom face acest lucru, atunci China nu doar că va fi mai receptivă la spusele noastre, dar vom putea şi investi mai mult în China, iar aceasta va putea investi mai mult în UE.
În prezent, China dispune de o cantitate enormă de fonduri care vor trebui investite în afară.
Uniunea Europeană ar trebui să fie locul în care se vor investi aceşti bani.
Dle preşedinte, am susţinut amendamentul dnei Wortmann Kool de a considera Taiwan-ul ca o entitate economică şi comercială, deoarece această ţară este un stat democratic de mult timp şi dispune de o economie de piaţă liberă şi viabilă.
Trebuie să facem, cel puţin, eforturi politice şi morale de a sprijini statutul Taiwan-ului, precum şi de a-i facilita accesul la organizaţii internaţionale care nu implică suveranitatea statală.
Explicaţii scrise privind votul
în scris. - Am votat acest raport deoarece activităţile de informare desfăşurate de Comunitate răspund unei nevoi reale a statelor membre de a promova imaginea produselor lor agricole atât în rândul consumatorilor din Comunitate, cât şi a celor din alte ţări, îndeosebi în ceea ce priveşte calitatea, valoarea nutritivă şi siguranţa alimentelor şi a metodelor de producţie.
În plus, ea contribuie la deschiderea unor noi pieţe de desfacere şi are un efect de multiplicare a iniţiativelor naţionale şi private.
Modificarea legislativă va oferi posibilitatea statelor membre interesate să propună programe de informare şi în cazul absenţei unor programe propuse pentru ţări terţe.
Ca urmare a acestei modificări, statele membre vor avea posibilitatea să extindă domeniul de aplicare a acţiunilor vizate de aceste programe şi să solicite de asemenea ajutorul organizaţiilor internaţionale pentru punerea în aplicare a acestor acţiuni
în scris. -Această propunere are drept scop extinderea domeniului de aplicare al articolului 9 din Regulamentul (CE) nr. 3/2008 care permite statelor membre, în absenţa unor propuneri din partea sectorului industrial, să propună campanii de informare şi promovare în ţări terţe fără cerinţa finanţării din partea acestuia.
Actualele cerinţe prevăd o contribuţie la finanţare de 20% din partea sectorului industrial şi maximum de 50% din partea UE.
Această libertate de acţiune ar permite statelor membre să demareze de la sine campanii de informare şi promovare fără participarea financiară a sectorului industrial.
Potenţialul acestei propuneri de a stimula industria fructelor şi legumelor este semnificativ şi de dorit, având în vedere actuala situaţie economică.
Prin urmare, mă bucur să pot susţine această propunere.
Statele membre trebuie să promoveze imaginea produselor lor agricole, atât printre consumatorii comunitari, cât şi printre cei din ţările terţe, în special în ceea ce priveşte calitatea şi caracteristicile nutriţionale, siguranţa alimentelor şi metodele sigure de producţie.
Sunt de acord cu faptul că, în absenţa unor propuneri de programe din partea organizaţiilor din sectorul agro-alimentar, statele membre trebuie să poată elabora programe şi să selecteze, pe baza unei licitaţii de adjudecare, o organizaţie dispusă să pună în aplicare un anumit program.
Propunerea Comisiei, în măsura în care permite statelor membre să elaboreze scheme de programe naţionale, va îmbunătăţi legislaţia existentă.
Susţin raportul Dumitriu şi salut includerea sectorului vitivinicol în domeniul de aplicare al acestei propuneri.
în scris. -(SV) June List consideră că ar trebui să se renunţe la politica agricolă comună (PAC) şi că produsele agricole ar trebui să fie comercializate pe piaţa liberă fără ca UE să investească resurse financiare în campanii de informare şi măsuri de promovare a vânzărilor pentru aceste produse.
În cazul în care UE va finanţa măsuri de promovare a vânzărilor în ţări terţe, aceasta este o chestiune extrem de serioasă şi ar însemna o politică care va duce la o concurenţă neloială cu produsele agricole ale ţărilor din afara UE.
Ce face UE?
Este oare rezonabil ca UE să folosească banii contribuabililor europeni pentru campanii de informare menite să convingă aceeaşi cetăţeni să cumpere produse pe care tocmai aceștia le-au subvenţionat deja?
Bineînţeles că nu.
Propunerea, în totalitatea ei, are izul unui protecţionism mascat.
În ianuarie 2009, a fost lansată o nouă campanie de promovare în Suedia, Finlanda şi Danemarca, prin care poporul suedez era îndemnat să cumpere mai multe lalele.
Conform ziarului Resumé, UE a alocat un total de 14 milioane SEK pentru o perioadă de trei ani în campania de promovare a lalelelor din cele trei ţări menţionate.
O astfel de risipă ostentativă a fondurilor comunitare trebuie să înceteze.
Mă opun cu fermitate acestui raport.
Ţin să remarc din nou faptul că, din fericire, Parlamentul European nu deţine puterea de codecizie în materie de politică agricolă a UE.
În mod contrar, UE ar cădea în capcana protecţionismului şi a subvenţiilor masive acordate tuturor grupurilor din industria agricolă.
în scris. -Susţin această propunere menită să simplifice şi să îmbunătăţească programele de informare privind produsele agricole.
Şi aceasta deoarece ar însemna finanţarea pieţelor din ţările terţe pentru a furniza informaţii şi pentru a îmbunătăţi informaţiile privind calitatea, valoarea nutriţională şi siguranţa produselor alimentare şi a metodelor de producţie.
Am votat în favoarea raportului dlui Dumitriu privind furnizarea de informaţii şi măsurile de promovare a produselor agricole pe piaţa internă şi în ţările terţe.
Împărtăşesc opinia exprimată de Comisie care, în repetate rânduri, a susţinut că este necesară simplificarea procedurilor administrative prevăzute de cadrul instituţional european.
În realitate, acest act legislativ permite Comisiei să furnizeze informaţii legate de o serie de produse agricole de pe piaţa internă şi de pe pieţele ţărilor terţe, prin adaptarea aceste demersuri la specificul local.
Sunt de acord cu schimbarea de viziune politică, care răspunde nevoii statelor membre de a încuraja consumatorii din cadrul UE şi din afara acesteia să privească produsele agricole, în primul rând, în termeni de calitate, caracteristici nutriţionale, siguranţă alimentară şi metode de producţie.
în scris. - Am votat rezoluţia legislativă a Parlamentului European referitoare la propunerea de regulament al Consiliului de modificare a Regulamentului (CE) nr. 3/2008 privind acţiunile de informare şi promovare pentru produsele agricole pe piaţa internă şi în ţările terţe - C6-0313/2008 -, deoarece consider că populaţia trebuie informată corect despre produsele agricole pe care le consumă.
De asemenea, consider că o bună promovare a oricărui produs poate oferi informaţii utile cumpărătorilor.
în scris. -Statutul de refugiat este acordat oricărei persoane care, ca urmare a unei temeri bine fondate de a fi persecutată din motive legate de rasă, religie, naţionalitate, opinii politice sau apartenenţa la un anumit grup social, se află în afara ţării al cărei cetăţean este şi care nu poate sau, din cauza acestei temeri, nu doreşte să solicite protecţia respectivei ţări.
Aceasta este o definiţie dată de ONU în 1951.
Această revizuire a Directivei din 2003 privind condiţiile de primire, care a stabilit cerinţele minime de primire a persoanelor care solicită azil în Europa, are drept scop facilitarea punerii în aplicare a acestor reglementări, cum ar fi accesul la informare, educaţie, îngrijire medicală şi normele privind centrele de primire.
Directiva permite statelor membre să stabilească perioada pe durata căreia un solicitant nu poate avea acces la piaţa muncii.
Din păcate, Irlanda a ales să nu respecte prevederile directivei din 2003 şi a pus în aplicare un sistem de "aprovizionare directă” prin care se oferă cazare, hrană şi 19,10 EUR pe săptămână per adult, sistem menit să descurajeze solicitanţii de azil să aleagă Irlanda şi să îi ţină departe de piaţa muncii pe toată durata procedurii de examinare a cererii lor.
Legislaţia în curs de examinare de către Oireachtas - Legea din 2008 privind imigraţia, dreptul de reşedinţă şi protecţia - urmăreşte să extindă aceste restricţii, în ciuda îngrijorărilor grave legate de impactul unei astfel de decizii.
Alte măsuri prevăzute de legislaţia irlandeză se referă la incriminarea cererilor false şi posibilitatea de impunere a unor amenzi asupra reprezentanţilor legali însărcinaţi cu astfel de cazuri.
Din moment ce Irlanda a decis să nu pună în aplicare directiva din 2003, mă simt obligat să mă abţin de la vot, dar doresc să îmi exprim aprecierea faţă de obiectivul declarat al raportului.
Dle preşedinte, doamnelor și domnilor,
Dna Roure susţine nişte condiţii de primire deosebit de atractive pentru solicitanţii de azil: o atmosferă convivială, centre de primire - aşa este mai uşor să dispară fără urmă - acces neîngrădit la îngrijire medicală, inclusiv consiliere psihiatrică, consiliere juridică, traducători şi interpreţi, instruire şi chiar locuri de muncă!
Se pare că dânsa a uitat de modul în care imigranţii abuzează de solicitările de protecţie internaţională pentru a se sustrage legislaţiei naţionale privind condiţiile de intrare şi şedere pe teritoriul ţărilor noastre, când de fapt motivaţia lor este de natură socială şi politică.
Dânsa "uită”, de asemenea, faptul că aceştia pot minţi în legătură cu ţara de origine şi limbile vorbite, îşi pot distruge actele de identitate ş.a.m.d. pentru a nu fi deportaţi.
Mai mult, ea "uită” şi că lucrurile pe care le solicită pentru aceşti imigranţi sunt deseori greu accesibile chiar şi propriilor noştri cetăţeni, începând cu o locuinţă decentă, un loc de muncă, accesul la servicii publice de calitate, în special în regiunile în care, cum este cazul insulei Mayotte, fluxul de imigranţi creează mari probleme economice şi sociale pentru locuitorii acestora.
Înţeleg situaţia dificilă şi visurile imigranţilor, dar nu ne putem permite şi nici nu avem mijloacele necesare pentru a-i adăposti pe toţi aceia care sunt nevoiaşi în lume.
Acest raport este dăunător, iar efectele sale sunt mofturi.
în scris. -(PT) Ne-am obişnuit deja ca majoritatea din Parlament să adopte rezoluţii fără consecinţe legislative, cu un conţinut total opus rezoluţiilor legislative pe care le adoptă.
Această predilecţie este din ce în ce mai prezentă pe măsură ce se apropie alegerile parlamentare.
Ne aflăm în faţa unui exemplu al acestor "două feţe”, a celei reale şi a măştii, în acest caz fiind vorba de cea din urmă.
Este indubitabil faptul că - şi am susţinut aceasta în mod constant de mult timp - este necesară garantarea drepturilor solicitanţilor de azil în ceea ce priveşte primirea, accesul la informare şi dreptul la un interpret, consiliere juridică gratuită, îngrijire medicală şi un loc de muncă.
Desigur că este important să condamnăm numărul persoanelor reţinute în temeiul sistemului Dublin, cu utilizarea rutinară a măsurilor de detenţie şi a limitării accesului la normele de primire.
Cu toate acestea, este la fel de necesar să solicităm eliminarea centrelor de detenţie şi să respingem o politică comunitară care stabileşte, în temeiul principiului celui mai mic numitor comun, norme de primire şi proceduri de acordare a azilului.
Dacă Parlamentul este într-adevăr preocupat de respectarea drepturilor imigranţilor şi ale solicitanţilor de azil, atunci nu ar fi trebuit să aprobe directiva privind repatrierea (prin care se incriminează şi se expulzează imigranţii), directiva privind Cartea Albastră (prin care se face selecţia acestora) şi directiva privind sancţionarea angajatorilor (prin care se pedepsesc şi lucrătorii), pe care Partidul Comunist portughez le-a respins.
în scris. - (FR) Atunci când vine vorba de drepturile acordate imigranţilor pe teritoriul Uniunii Europene, regula este, cu siguranţă, de a le oferi din ce în ce mai mult.
Trebuie să ne întrebăm, totuşi, dacă a fi cu un pas înainte este într-adevăr oportun pentru instituţiile europene.
Acest raport nu este decât o listă lungă de propuneri şi recomandări adresate statelor membre pentru ca acestea să acorde sutelor de mii de persoane care intră anual pe teritoriul lor în mod legal sau ilegal drepturi care nu doar că sunt egale cu cele acordate propriilor cetăţeni, dar sunt şi mai numeroase şi mai eficace.
Într-adevăr, se solicită statelor membre ale Uniunii, de exemplu, să înlăture barierele de pe piaţa muncii pentru ca imigranţii să poată avea acces şi, de asemenea, să adopte legi naţionale care, în plus, să promoveze un astfel de acces.
Să tragem oare concluzia că, de acum înainte, cetăţenii UE trebuie să se dea la o parte pentru a lăsa calea liberă acelora care suferă în mod legitim şi care au fugit din ţara lor de origine, fie din motive economice, fie politice, climatice sau familiale?
Da, şi acesta este de fapt sensul imigraţiei selective pe care preşedintele Sarkozy o recomandă din toată inima.
Spre deosebire de toate acestea, noi considerăm că - în special în aceste vremuri de criză - locurile de muncă trebuie păstrate pentru europeni, iar în Franţa, pentru cetăţenii francezi.
Revigorarea naţională a popoarelor europene depinde de aceasta.
în scris. -(SV) Acest raport conţine mai multe puncte pe care le susţin în întregime, cum ar fi faptul că solicitanţii de azil trebuie trataţi cu demnitate şi că trebuie să se garanteze respectarea drepturilor omului.
Criticile legate de o serie de aşa-numite centre de primire sunt justificate.
Există ţări europene care nu reuşesc să primească solicitanţii de azil şi refugiaţii într-un mod demn.
Totuşi, raportul conţine unele puncte pe care nu pot să le susţin.
Tema principală a raportului se referă la faptul că UE ar trebui să aibă o politică comună în domeniul imigraţiei şi al azilului.
Printre altele, se cere celorlalte state membre să sprijine statele UE care sunt "cele mai afectate de provocările imigraţiei”.
June List consideră că politica în domeniul imigraţiei şi azilului trebuie să fie de competenţa statelor membre, cu condiţia respectării convenţiilor şi a acordurilor internaţionale.
O politică comună în aceste domenii prezintă riscul de a crea o "fortăreaţă europeană”, ale cărei semne se întrevăd deja foarte clar şi în zilele noastre.
în scris. -M-am abţinut de la votul asupra acestui raport, deoarece Irlanda nu a făcut parte din ţările care au adoptat directiva din 2003.
Principalul motiv al acestei poziţii se referă la accesul pe piaţa muncii pentru solicitanţii de azil.
Interdicţia impusă solicitanţilor de azil de a intra pe piaţa muncii va fi reluată printr-o lege în curs de examinare de către Dáil.
Raportul nu reflectă adevărata amploare a condiţiilor jalnice cu care se confruntă refugiaţii şi imigranţii în centrele de primire şi de detenţie din statele membre ale UE.
Se limitează la a menţiona condiţiile tragice în care trăiesc aceştia, justificate prin aplicarea inadecvată a directivelor UE.
Astfel, pe de o parte, raportul susţine, per ansamblu, legislaţia şi politicile anti-imigraţie ale UE şi ale guvernelor ţărilor UE, astfel cum au fost acestea stabilite prin Pactul privind imigraţia şi sistemul Dublin de acordare a azilului, iar, pe de altă parte, protestează faţă de efectele inumane ale acestora.
Este, cel puţin, insultător ca puterile politice care susţin o "cale cu sens unic” în Europa şi care au votat în Parlamentul European în favoarea directivei care prevede, pe lângă altele, detenţia imigranţilor "ilegali” pentru o perioadă integrală de 18 luni, să îşi exprime în acest raport presupusul regret faţă de condiţiile inumane de detenţie şi să solicite eliminarea acestei detenţii.
"Lacrimile de crocodil” ale Parlamentului European nu pot absolvi UE de politica sa inumană, exploatatoare.
Chiar şi măsurile de bază, ca să nu mai vorbim de măsurile prin care să se ofere un sprijin adecvat imigranţilor şi refugiaţilor pentru garantarea drepturilor lor, nu pot fi puse în aplicare fără a contesta şi a schimba radical politica UE şi structura UE în sine.
în scris. - (EL) Statele membre, inclusiv Grecia, trebuie să întreprindă mai multe, făcând uz de cererile şi propunerile Parlamentului European.
Parlamentul European dă vina pe atitudinea guvernelor faţă de imigranţii nevoiaşi care trec zilnic porţile UE, riscându-şi vieţile.
Unele state, cum este Grecia, care se află la graniţa externă a UE, ar trebui să profite de pe urma potenţialei asistenţe oferite de UE şi, în temeiul respectării drepturilor refugiaţilor şi ale solicitanţilor de azil, să încerce să asigure condiţii decente de primire a acestora.
Chiar şi cu concesiile inacceptabile pe care Comisia şi Consiliul le-au acordat recent în ceea ce priveşte drepturile imigranţilor, în timp ce acestea îşi continuă drumul spre o "fortăreaţă europeană”, Grecia se află cu mult sub standardele comunitare de protecţie a drepturilor fundamentale.
Acordarea de azil este gestul ultim al unui stat şi al unei întregi comunităţi care îşi acceptă incapacitatea de a apăra drepturile omului la nivel mondial, dar şi voinţa de a acţiona conform acestei scări a valorilor.
Sistemul care guvernează acordarea de azil trebuie să fie, prin urmare, separat de cel aplicabil imigraţiei.
Cu cât încercăm să extindem conceptul, incluzând aspecte nerelevante, cu atât va scădea valoarea acestuia, iar confuzia nu poate decât să dăuneze solicitanţilor de azil legitimi.
De aceea, este important ca regulile să fie clare, procedurile rapide şi tratamentul demn în orice situaţie.
Deşi există nevoia de a coordona acţiunile şi opţiunile, acordarea de azil, în termeni de număr, amploare şi concept, nu ridică aceleaşi probleme ca imigraţia, chiar şi într-o zonă fără frontiere.
Statele membre îşi au propriile tradiţii legate de acordarea azilului, iar această diferenţă nu trebuie trecută cu vederea în cadrul de coordonare menţionat mai sus.
În ceea ce priveşte solicitanţii de azil ale căror cereri au fost sau urmează să fie refuzate, acest concept, rezultatul unei noţiuni generoase, dar înguste privind azilul, nu poate duce la un tratament şi o primire mai puţin umană a celor care vor fi întotdeauna vulnerabili, în virtutea condiţiei lor.
Am votat împotriva raportului dnei Roure privind punerea în aplicare în cadrul Uniunii Europene a Directivei 2003/9/CE de stabilire a standardelor minime pentru primirea solicitanţilor de azil şi a refugiaţilor în statele membre.
Deşi deplâng faptul că unele vizite au arătat că actualele directive nu sunt puse în aplicare în mod adecvat sau nu sunt aplicate de unele state membre, nu sunt de acord cu aserţiunea raportorului conform căreia există o serie de deficienţe legate de condiţiile de primire.
De asemenea, nu sunt de acord cu privire la faptul că centrele de cazare deschise din unele state membre nu dispun de capacitatea necesară şi că nu par să răspundă nevoilor imigranţilor.
În sfârşit, dezaprob prioritizarea primirii solicitanţilor de azil în centre de primire deschise, mai degrabă decât în unităţi închise.
Prin acest raport, Parlamentul European îşi reafirmă angajamentul privind respectarea drepturilor fundamentale, cum este dreptul la demnitate.
Este inacceptabil ca, în cadrul Uniunii Europene însăşi, condiţiile de primire a imigranţilor şi a solicitanţilor de azil să nu fie exemplare.
Vizitele întreprinse de către europarlamentari la centrele de primire între 2005 şi 2008 au determinat redactarea acestui proiect, sub îndrumarea dnei Roure.
Raportul prezintă amploarea neregularităţilor din sistemul de detenţie al imigranţilor în Europa, indicând aspectele legate de consilierea juridică, îngrijirea medicală, igienă, promiscuitate şi informare.
Prin urmare, acesta ar trebui să constituie un semnal de alarmă pentru Parlamentul European.
Statele membre trebuie să ia act de acest raport şi să aplice fără întârziere, acolo unde este cazul, directivele privind primirea şi procedurile aferente sau să facă progrese legate de punerea în aplicare a acestora.
în scris. -Partidul Laburist din cadrul Parlamentului European s-a abţinut de la votul asupra acestui raport, nu pentru că ne opunem întăririi rolului IMM-urilor din Europa în comerţul internaţional, ci pentru că dna Muscardini a creat un cal troian care conţine poziţii inacceptabile referitoare la instrumentele de protecţie comercială.
Suntem dezamăgiţi de faptul că Comisia a ţinut pe raft revizuirea raportului datorită dificultăţii de a se ajunge la un consens privind calea de urmat.
În opinia noastră, există o nevoie urgentă de a modifica regimul de protecţie comercială al Comunităţii, pentru a ţine seama de evoluţiile economiei globale.
Lipsa de reforme ar însemna ca industria noastră să fie slab poziţionată pentru a putea profita de pe urma avantajelor globalizării.
Deşi apreciem implicarea preşedinţiei cehe în programul de lucru pentru îmbunătăţirea transparenţei instrumentelor de protecţie comercială, acest lucru nu este îndeajuns.
Am votat în favoarea raportului dnei Muscardini privind IMM-urile.
Acesta reprezintă o critică dură la adresa politicii comerciale a Uniunii Europene, deşi foloseşte un ton atenuat şi un limbaj tehnocratic, atât de apreciat de această adunare.
Acoperă toate aspectele: politicile axate pe nevoile marilor întreprinderi; slăbiciunile măsurilor de promovare a accesului pe pieţele externe şi asigurarea aplicării principiului reciprocităţii de către ţările terţe; dificultăţile de acces la instrumentele de protecţie comercială pentru întreprinderile mici; failibilitatea măsurilor de protecţie împotriva contrafacerii şi a utilizării ilicite sau frauduloase a indicaţiilor geografice de origine; ş.a.m.d.
Într-adevăr, este timpul ca Uniunea Europeană să înceteze să îşi mai sacrifice întreprinderile şi lucrătorii săi pe altarul unei forme de concurenţă şi comerţ liber unice în lume.
Este timpul să sprijinim IMM-urile să treacă la operaţiuni de export, să le protejăm împotriva concurenţei neloiale şi să facem tot ceea ce este rezonabil pentru a proteja pieţele noastre.
Adevărul este că, prin susţinerea fermă a globalizării întreprinderilor ca scop în sine, raportorul continuă să promoveze un sistem bazat pe libertatea absolută de circulaţie a bunurilor, serviciilor, capitalului şi a forţei de muncă, un sistem care ne-a condus spre o profundă criză economică, financiară şi socială, un sistem de care Uniunea Europeană trebuie să se rupă.
în scris. -(PT) Nu este o întâmplare faptul că, odată cu apropierea alegerilor parlamentare, apar rezoluţii care încearcă să retracteze responsabilitatea politicilor adoptate de UE (în special în ultimii 5 ani) în ceea ce priveşte situaţia foarte gravă în care se află microîntreprinderile şi IMM-urile în general, în special în Portugalia.
IMM-urile şi nu marile societăţi transnaţionale sunt victimele liberalizării pieţei promovate de UE (de parcă un cadru în care regula supravieţuirii celui mai bine adaptat ar putea funcţiona în favoarea acestora).
Există multe IMM-uri care "participă” la "comerţul internaţional” în virtutea dependenţei lor de marile societăţi transnaţionale, pentru care acestea produc la preţuri care, deseori, nu corespund costurilor de producţie.
Fără îndoială că este necesar să se ofere (şi să se pună în aplicare) instrumente de protecţie comercială, drepturi de proprietate intelectuală, denumiri de origine şi indicaţii geografice ale produselor agricole, precum şi să se sprijine internaţionalizarea IMM-urilor.
Cum se face atunci că majoritatea forţelor politice reprezentate în Parlament, care corespunde majorităţii din cadrul Comisiei şi a Consiliului UE, nu adoptă regulamentul privind menţionarea originii, nu aplică produselor de import aceleaşi norme de protecţie şi siguranţă cerute produselor fabricate în UE, nu utilizează cadrul financiar pentru perioada 2007-2013 pentru a proteja producţia şi ocuparea forţei de muncă şi pentru a sprijini IMM-urile?
Apreciez faptul că Parlamentul European a adoptat raportul dnei Muscardini, la care am avut ocazia să lucrez în calitate de consultant al Comisiei pentru piaţa internă şi protecţia consumatorilor.
În prezent, se discută mult despre îmbunătăţirea condiţiilor pentru IMM-uri pe piaţa internă a Uniunii Europene, în special în contextul Legii privind întreprinderile mici (Small Business Act).
Întreprinderile mici şi mijloci reprezintă 99% din totalul întreprinderilor din Europa.
Totuşi, desfăşurarea unei activităţi comerciale care să depăşească graniţele naţionale ţine mai mult de societăţile mari.
Doar 8% dintre IMM-uri exportă produse spre destinaţii care depăşesc graniţele naţionale.
În cazul în care, însă, este vorba de desfăşurarea unor activităţi comerciale care să depăşească graniţele Uniunii Europene, acest pas este făcut de doar 3% din IMM-uri.
Nu trebuie să uităm că întreprinderile multinaţionale dispun de o mare capacitate inovatoare.
Iar inovaţia este cheia competitivităţii şi a dezvoltării economiei europene.
De aceea, sper ca politicile privind piaţa internă să ofere IMM-urilor întreaga gamă de beneficii pe care piaţa comună le aduce cu sine şi, dacă acest lucru este posibil, să aşeze fundamentele internaţionalizării activităţilor IMM-urilor.
IMM-urile ar trebui să beneficieze şi de un sprijin mai mare din partea statelor membre şi a Comisiei Europene în domenii care ţin de promovarea exporturilor sau căutarea unor potenţiali parteneri comerciali, în special în ceea ce priveşte produsele lider pe piaţă şi serviciile şi noile tehnologii.
Raportul dnei Muscardini a prezentat îngrijorări legate de aspecte de mare importanţă economică şi socială.
Acestea au o semnificaţie deosebită în special acum că ne aflăm în faţa unui colaps economic.
Numărul IMM-urilor (cu până la 250 de angajaţi: o cifră de afaceri ≤ 50 de milioane EUR) din UE este de 23 de milioane, ceea ce reprezintă 99% din totalul firmelor active pe piaţa comunitară.
Mai mult de 75 de milioane de persoane lucrează în cadrul acestor IMM-uri.
Prin urmare, apelurile adresate Comisiei, statelor membre şi autorităţilor regionale şi locale de a sprijini în mod efectiv aceste întreprinderi sunt justificate.
Mai mult, este necesară simplificarea operaţiunilor de comerţ şi trebuie înlăturate barierele birocratice la importul şi exportul de produse.
În ceea ce priveşte achiziţiile publice, ale căror proceduri complicate şi, deseori, ambigue obstrucţionează accesul IMM-urilor, piaţa ar trebui să fie mai deschisă, atât în cadrul UE, cât şi în ţările terţe.
După cum am arătat şi în cadrul raportului privind politica în domeniul inovaţiei, rolul IMM-urilor în acest sector nu poate fi supraestimat.
Şi aceasta deoarece IMM-urile sunt mai flexibile şi mai deschise la tehnologiile moderne şi metodele organizaţionale.
Este nevoie de un tratament special al IMM-urilor din sectorul agricol şi alimentar, în care trebuie acordată o atenţie deosebită protejării denumirilor de origine ale produselor şi eliminării imitaţiilor care dăunează sănătăţii consumatorilor.
Susţin, de asemenea, ideea organizării unei săptămâni europene a IMM-urilor în luna mai 2009.
Aceasta ar trebui să constituie o bună ocazie de informare asupra aspectelor menţionate pe întreg teritoriul UE.
în scris. -Deşi recunoaştem şi sprijinim cu toţii rolul pe care îl au IMM-urile în comerţul internaţional, este păcat că o mare parte a acestui raport a fost dedicată promovării aşa-numitelor instrumente de protecţie comercială.
În realitate, IPC-urile sunt folosite de producătorii neperformanţi ca o formă de protecţionism pur pentru a evita confruntarea cu concurenţa, nu doar din partea competitorilor din afara UE, ci şi din partea competitorilor mai performanţi din cadrul UE care au profitat de pe urma globalizării şi şi-au creat lanţuri de aprovizionare globale.
IPC-urile dezavantajează societăţile de vânzare cu amănuntul şi consumatorii, care se văd nevoiţi să plătească mai mult pentru produse pe care le-ar putea obţine mult mai bine şi mult mai ieftin din altă parte.
De asemenea, acestea dezavantajează IMM-urile performante şi inovatoare.
Cunoaștem cu toţii multe IMM-uri din zona noastră care sunt dezavantajate prin aceste IPC-uri pe care raportul ţine să le elogieze.
De aceea, conservatorii au votat până la urmă împotriva acestui raport.
în scris. - IMM-urile din Uniunea Europeană reprezintă 23 de milioane de întreprinderi (99% din total) şi 75 de milioane de locuri de muncă (70%) în cadrul Uniunii.

Am votat raportul doamnei Muscardini deoarece surprinde strategia esenţială pentru supravieţuirea acestora într-o perioadă economică dificilă: sprijin politic şi financiar pentru stimularea inovării produselor şi a proceselor, facilitarea accesului la informaţiile financiare şi fiscale, internaţionalizarea acestora, adoptarea unei poziţii ferme în negocierile privind procedurile de facilitare a comerţului, pentru a diminua costurile procedurilor vamale care însumează până la 15% din valoarea bunurilor comercializate, înregistrarea eficientă a originii bunurilor şi controale vamale actualizate.
Pentru România, internaţionalizarea IMM-urilor reprezintă o soluţie în contextul crizei economice, contribuind decisiv la supravieţuirea şi dezvoltarea activităţii acestora, esenţiale pentru crearea de noi locuri de muncă.
Salut organizarea "Săptămânii europene a IMM-urilor" în mai 2009 şi cu principalul scop de a furniza informaţii către IMM-uri privind internaţionalizarea acestora.
Într-un moment în care lumea încearcă să găsească soluţii la criza economică globală şi în care tendinţele protecţioniste proliferează, cum a fost recent cazul discuţiilor din Congresul SUA privind clauza "Buy American”, este de datoria guvernelor naţionale şi a instituţiilor comunitare să protejeze interesele şi să garanteze respectarea legislaţiei aplicabile IMM-urilor şi comerţului internaţional.
Importanţa accesului IMM-urilor la pieţele internaţionale este evidentă.
După cum arată studiile efectuate, atunci când aceste companii operează pe pieţele extra-comunitare, acestea tind să îşi perfecţioneze practicile, să fie mai inovatoare şi mai competitive.
Chiar şi aşa, ştim că unele dintre acestea nu pot şi nu vor rezista în faţa concurenţei.
Cu toate acestea, ţinând seama de aceste aspecte şi ştiind că marile companii sunt mai bine sprijinite în aceste vremuri de protecţionism, este necesar ca autorităţile să vină în sprijinul IMM-urilor, prin monitorizarea şi impunerea respectării acordurilor internaţionale.
În acelaşi timp, aceeaşi măsură trebuie să se aplice şi în cazul ţărilor terţe.
Comerţul internaţional va fi echilibrat doar dacă este corect pentru ambele părţi.
Am votat în favoarea raportului dnei Muscardini referitor la întărirea rolului IMM-urilor europene în comerţul internaţional.
Pentru Uniunea Europeană, un cadru caracterizat, în mare parte, de prezenţa IMM-urilor, prezenţa pe scena internaţională a acestora este de o importanţă deosebită.
În prezent, doar 8% din IMM-uri au o dimensiune internaţională, iar majoritatea exporturilor sunt destinate teritoriului Uniunii Europene.
Cele câteva IMM-uri care exportă în afara UE tind să se axeze pe pieţele dezvoltate şi, practic, saturate din SUA, Canada sau Elveţia; foarte rar se întâmplă ca acestea să exporte produse în ţări cu economii emergente.
Prin urmare, în ciuda bunelor intenţii ale Comunităţii Europene, cum ar fi proiectul SBA, mai avem încă multe de făcut până când întreprinderile europene să poată dobândi o dimensiune cu adevărat internaţională.
Comerţul electronic reprezintă o excelentă oportunitate comercială pentru IMM-uri şi tinerii întreprinzători.
Acesta ajută la depăşirea barierelor netehnice tradiţionale, oferind acces la pieţe altfel inaccesibile.
Din acelaşi motiv, acest tip de comerţ asigură, de asemenea, o mai mare participare a ţărilor mai puţin dezvoltate la comerţul internaţional.
Cooptarea acestor parteneri depinde, totuşi, de crearea unei infrastructuri de bază, la care ar trebui să contribuim necondiţionat.
Ar trebui, de asemenea, să avem în vedere faptul că fenomenul pirateriei, contrafacerea şi accesul neautorizat la date nu sunt intrinseci acestui tip de comerţ, ci reprezintă o adaptare a unor vechi practici.
Odată cu ajustările necesare, trebuie să oferim şi toate garanţiile comerţului tradiţional.
Cadrul legal care guvernează comerţul electronic presupune o serie de aspecte diverse, care ne pot împiedica să îl examinăm cu un ochi critic: de exemplu, reglementarea internetului trebuie să ţină de competenţa unei organizaţii internaţionale adecvate şi respectate, existând şi chestiuni care ţin de dreptul internaţional privat sau inspecţii.
Atunci când vine vorba de OMC, există o anumită confuzie legată de comerţul electronic şi în ciuda unor solicitări insistente, negocierile privind acest tip de comerţ continuă să fie transferate unor compartimente bilaterale, ceea ce este periculos.
în scris. -(PT) Internetul deţine un rol din ce în ce mai important în relaţiile comerciale şi în comerţul internaţional.
Există, însă, serioase deficienţe în materie de protecţie a utilizatorilor şi a consumatorilor, protecţia datelor cu caracter personal şi garantarea calităţii serviciilor furnizate sau a produselor achiziţionate.
Deşi raportul menţionează toate aceste aspecte, nu vine cu propuneri care să întărească protecţia utilizatorilor şi calitatea serviciilor furnizate, în baza utilizării unui serviciu larg disponibil publicului, cum sunt comunicaţiile.
Deşi include o serie de aspecte pe care le considerăm pozitive, obiectivul principal al raportului este promovarea dezvoltării şi a utilizării comerţului electronic ca instrument de facilitare a comerţului internaţional şi de depăşire a dificultăţilor actuale de acces pe mai multe pieţe.
Aceasta înseamnă că obiectivul principal este facilitarea şi promovarea comerţului electronic, adică a producţiei, promovării, vânzării şi distribuţiei produselor prin intermediul reţelelor de telecomunicaţii, susţinând liberalizarea comerţului mondial.
Prin urmare, am ales să ne abţinem.
Internetul a deschis noi posibilităţi în comerţul cu bunuri şi servicii.
Aceasta priveşte şi operaţiunile transfrontaliere.
Creşterea din ultimii ani a tranzacţiilor efectuate prin intermediul internetului ne dă motive de optimism în ceea ce priveşte încrederea consumatorilor în internet.
Totuşi, există încă bariere cum ar fi cea lingvistică, care va fi foarte dificil de eliminat.
O altă ameninţare serioasă la adresa comerţului electronic internaţional este lipsa siguranţei legale şi a protecţiei consumatorilor.
Sper ca directiva propusă privind drepturile consumatorilor să elimine unele dintre aceste ameninţări şi să reprezinte un stimulent pentru dezvoltarea comerţului prin intermediul internetului.
Trebuie menţionat faptul că internetul permite IMM-urilor să intre pe pieţele internaţionale în virtutea unor costuri foarte mici comparativ cu metodele tradiţionale şi oferă posibilităţi, înainte inaccesibile, de dezvoltare a afacerilor lor.
Totuşi, comerţul electronic ridică o serie de probleme, în special legate de vânzarea de produse contrafăcute în detrimentul produselor protejate prin drepturi de proprietate intelectuală.
Produsele contrafăcute reprezintă o gravă problemă pentru comerţul electronic, în special deoarece cei care vând aceste produse la nivel internaţional nu pot fi aduşi decât cu mare dificultate în faţa justiţiei.
Utilizatorii de internet sunt, de asemenea, deseori, victime ale fraudelor, cum ar fi furtul de bani prin mijloace electronice.
Toate aceste fenomene subminează încrederea consumatorilor în internet şi acest lucru nu face decât să încetinească dezvoltarea comerţului electronic internaţional.
în scris. -Apreciez acest raport deoarece este echilibrat şi acoperă o serie întreagă de aspecte, referindu-se la impactul pe care îl are internetul asupra comerţului transfrontalier.
Internetul a permis chiar şi celor mai mici întreprinderi să aibă acces la piaţa globală, lucru de neconceput cu doar câţiva ani în urmă, ceea ce a stimulat comerţul şi a scos la lumină aspectele pozitive ale globalizării.
S-au deschis noi pieţe şi s-au înlăturat bariere în calea comerţului.
Raportul a indicat corect faptul că, deşi avem de-a face cu o creştere a fraudelor şi a contrafacerii, aceasta nu trebuie atribuită doar internetului, ci trebuie privită mai degrabă ca o chestiune care a existat şi înainte şi care necesită o abordare nouă şi inovatoare, cu condiţia să nu contravină libertăţilor noastre fundamentale ca cetăţeni.
Raportul arată, de asemenea, faptul că internetul trebuie privit mai degrabă ca o oportunitate de diversitate culturală decât ca o ameninţare.
În sfârşit, în raport se recunoaşte că liberalizarea serviciilor care au legătură cu internetul, cum sunt telecomunicaţiile, a dus la o explozie a investiţiilor în infrastructură, astfel încât ar trebui să dăm dovadă de precauţie dacă este să aplicăm noi reglementări în domeniu,după cum se pare că intenţionează să facă Comisia în prezent.
în scris. -Salut acest raport care subliniază noile oportunităţi şi deschiderea de noi pieţe posibile prin natura şi dezvoltarea tehnologică a internetului.
În raport, se recunoaşte rolul pe care l-ar putea avea internetul în atenuarea diferenţelor existente între nord şi sud şi deschiderea de noi canale care să lege ţările în curs de dezvoltare de sistemele comerciale mai avansate, precum şi care să ducă la o creştere a fluxurilor comerciale.
Raportul menţionează că aceasta ar trebui să faciliteze includerea armonioasă a ţărilor în curs de dezvoltare în circuitul economic mondial, lucru pe care îl sprijin.
în scris. - Consider binevenit raportul colegului meu privind rolul internetului în stimularea comerţului.
Folosirea internetului de către un număr cât mai mare de utilizatori în Uniunea Europeană impune o mai bună reglementare a acestui domeniu în expansiune.
Politicile europene trebuie să stimuleze comerţul online, ca alternativă eficientă la cel clasic, şi ca modalitate de a stimula schimburile comerciale transfrontaliere în interiorul Uniunii.
Este nevoie, la nivel comunitar, de o serie de măsuri care să elimine potenţialele piedici în calea unei mai bune utilizări a internetului în scopuri comerciale.
Este vorba aici de măsuri menite a descuraja şi a preveni fraudele, precum şi furtul de date personale.
Măsurile comunitare trebuie să sprijine o mai mare încredere a utilizatorilor în mediul online.
Totodată, este nevoie de o standardizare la nivel comunitar privitoare la schimburile comerciale online.
UE trebuie să faciliteze implementarea acestor standarde, oferind astfel comercianţilor online posibilitatea de a fi recunoscuţi ca furnizori de încredere.
Datorită naturii globale a internetului şi a posibilităţii de realizare de schimburi comerciale avantajoase şi cu state terţe, îmi exprim speranţa că vom vedea progrese şi în cadrul OMC, în sensul promovării comerţului online la nivel global.
în scris. - Am votat acest raport deoarece urmăreşte să evidenţieze domeniile comerţului internaţional în care internetul a acţionat ca un catalizator, creând noi condiţii pentru dezvoltarea schimburilor comerciale la nivel mondial.
De asemenea, se recunoaşte necesitatea unor standarde deschise şi importanţa lor pentru inovare, concurenţă şi pentru posibilitatea efectivă de alegere a consumatorului.
Raportorul propune ca acordurile comerciale semnate de CE să promoveze utilizarea deschisă şi extinsă a internetului în scopul comerţului electronic, cu condiţia ca accesul consumatorilor la serviciile şi produsele digitale, precum şi utilizarea acestora, să nu fie îngrădite, exceptând cazul în care acestea sunt interzise de legislaţia naţională.
Susţin raportorul în solicitarea adresată Comisiei să elaboreze o strategie completă care să permită eliminarea obstacolelor care încă există pentru IMM-uri în ceea ce priveşte utilizarea comerţului electronic, precum şi crearea unei baze de date concepută pentru a oferi sprijin informaţional şi consiliere în domeniul gestionării noilor participanţi fără experienţă în comerţul on line.
Am votat în favoarea raportului referitor la comerţul internaţional şi internet, prezentat de dl.
Papastamkos. Susţin, într-adevăr, obiectivul declarat al raportorului de a evidenţia domeniile comerţului internaţional în care internetul a acţionat ca şi catalizator, creând noi condiţii de dezvoltare a comerţului internaţional la scară mondială.
Este evident faptul că internetul şi comerţul internaţional oferă beneficii reciproce.
Mai mult, cred cu tărie că dezvoltarea comerţului online aduce avantaje considerabile pentru consumatori.
Principalele beneficii, fie la nivel naţional, fie la nivel european sau la nivel mondial, sunt legate de o gamă mult mai largă de bunuri şi servicii, preţuri competitive, costuri de trai mai scăzute şi o creştere a calităţii vieţii.
Datorită informaţiilor disponibile, consumatorii au acum ocazia de a beneficia de produse şi servicii mai bune, la care pot avea acces tot timpul, de acasă sau de la locul de muncă.
Am votat în favoarea compromisului la care s-a ajuns şi consider că noul act legislativ este foarte pozitiv, întrucât va face posibilă armonizarea condiţiilor de introducere pe piaţă şi utilizare a furajelor şi nutreţurilor, și va asigura, în acelaşi timp, o informare adecvată a crescătorilor de animale şi a consumatorilor de produse din carne, garantând astfel caracterul funcţional al pieţei interne.
Doresc să subliniez importanţa "declaraţiei deschise”, o listă a substanţelor utilizate în amestecul furajer în ordinea descrescătoare a greutăţii lor relative, ceea ce va contribui la menţinerea încrederii agricultorilor şi a consumatorilor.
De asemenea, producătorii vor beneficia astfel de reguli mai clare privind introducerea pe piaţă a furajelor, ceea ce va permite evitarea cu mai mare uşurinţă a unor posibile practici incriminatorii.
în scris. -(SV) Raportul Parlamentului European conţine o serie de amendamente constructive, cum ar fi includerea pe etichetă a menţiunii că anumite furaje combinate destinate nerumegătoarelor pot conţine făină de carne şi de oase.
Totuşi, amendamentele aduse raportului includ şi anumite detalii care ar trebui să fie stabilite de experţi şi autorităţi, nu de politicieni.
De exemplu, anumite formulări din textul citat sună astfel: "hrănirea animalelor pe cale orală: introducerea pe cale bucală de furaje în tractul gastrointestinal al animalului, ce are drept obiectiv satisfacerea necesităţilor nutriţionale ale animalului, şi/sau menţinerea productivităţii animalelor sănătoase”, "bulgării de lins care conţin minerale” sau "materiile fecale, urina, precum şi conţinutul izolat al aparatului digestiv care rezultă din golirea sau îndepărtarea aparatului digestiv, indiferent de forma de tratare sau de amestecul realizat”.
Acestea reprezintă, cu siguranţă, aspecte importante legate de siguranţa alimentară, dar ar trebui lăsate în seama experţilor autorităţilor naţionale.
Am votat în favoarea raportului, deoarece conţine unele propuneri care sunt, în principiu, importante, dar asta nu înseamnă că susţin abordarea prin care se furnizează detalii specifice.
Mulţumesc sincer raportorului pentru că şi-a dedicat atenţia unui astfel de subiect dificil şi controversat.
Etichetarea alimentelor şi coordonarea acestei acţiuni la nivel comunitar necesită o reconciliere a intereselor consumatorilor, care au dreptul de a şti ce cumpără, dacă un produs este sigur şi ce conţine acesta, şi drepturile producătorilor, care vor să îşi apere drepturile de proprietate intelectuală asupra produselor.
Obiecţiile ridicate de întreprinzători şi de statele membre referitoare la cerinţa de a include pe etichetele produselor alimentare anumite "informaţii specifice la cerere” arată conflictele de interese dintre aceste grupuri.
Compromisul la care s-a ajuns cu ajutorul Curţii Europene de Justiţie pare a fi rezonabil, la prima vedere, dar acesta nu are, totuşi, nicio legătură cu realitatea, deoarece este dificil de imaginat un agricultor care, lucrând deja zi şi noapte, în principiu, să fie suficient de interesat să cheltuiască bani şi să irosească timp preţios cu proceduri complicate de apel.
Informaţiile specifice referitoare la compoziţia furajelor ar trebui să fie incluse pe etichete, nu doar pentru a respecta dreptul inalienabil al consumatorilor, ci şi, mai presus de toate, pentru a respecta obiectivul de bază al directivei, şi anume protejarea sănătăţii acestora.
Cine ar putea să garanteze, dacă nu producătorii, că hrana nu a fost modificată genetic, de exemplu?
Protecţia proprietăţii intelectuale nu trebuie să favorizeze abuzurile.
Am votat în favoarea raportului referitor la introducerea pe piaţă şi utilizarea furajelor, prezentat de dl Graefezu Baringdorf.
Sprijin propunerea de revizuire majoră a legislaţiei europene în materie de hrană destinată animalelor, care implică nu doar simplificarea actualelor norme, dar şi alinierea acestora la noua legislaţie privind alimentele.
Printre punctele principale pe care le susţin, se numără detalierea ingredientelor furajelor combinate şi a cantităţilor precise conţinute de acestea (declaraţia deschisă), care a fost una din principalele cereri ale Parlamentului European ca urmare a crizei encefalopatiei bovine spongiforme (EBS).
În sfârşit, sunt de acord cu raportorul în ceea ce priveşte protejarea drepturilor consumatorilor de a fi informaţi şi etichetarea alimentelor.
în scris. - (FR) Comisia face din APE (acorduri de parteneriat economic) alfa şi omega strategiei sale de dezvoltare.
Raportul Schröder şi dreapta europeană fac acelaşi lucru.
Deşi sprijinim ţările vizate de aceste parteneriate, noi, socialiştii europeni, nu suntem de acord cu abordarea propusă.
În ceea ce ne priveşte, aceste APE nu sunt decât nişte false acorduri.
Mai este încă timp să promovăm un alt mod de abordare pentru a face din APE reale instrumente de dezvoltare, prin sprijinirea redeschiderii negocierilor în ceea ce priveşte punctele care suscită discuţii, astfel cum au promis dl Barroso şi dna Ashton; optând pentru o regionalizare selectivă, realizată de ţările ACP însele; onorând angajamentele asumate în privinţa asistenţei comerciale promise în 2005, mai degrabă decât "să dăm iama” în FED; garantând un control parlamentar real al întregului proces, parlamentele ţărilor ACP deţinând un rol-cheie, precum şi implicarea societăţii civile din sud; prin respingerea "strategiei de buldozer” care are drept scop extinderea negocierilor privind serviciile şi aspectele legate de Singapore, deşi ţările ACP nu sunt încă pregătite să facă acest lucru.
Aceasta nu este foaia de parcurs descrisă în raportul Schröder.
De aceea, voi vota împotriva raportului.
în scris. -(PT) Din nou, în special datorită obiecţiei diverselor ţări din Africa, Caraibe şi Pacific (ACP), în ciuda folosirii unui limbaj "politically correct” (corect din punct de vedere politic), majoritatea din Parlament nu poate ascunde adevărata origine şi adevăratele intenţii din spatele Acordurilor de parteneriat economic dintre UE şi ţările ACP.
Deşi articolul 36 alineatul (1) din Acordul de la Cotonou stabileşte "noi acorduri comerciale compatibile cu normele OMC, înlăturând treptat barierele dintre acestea, încurajând cooperarea din toate zonele care ţin de comerţ şi dezvoltare”, ceea ce vrea UE să facă este să meargă dincolo de cele stabilite deja şi să atingă ceea ce OMC nu a reuşit încă, deşi cel de-al zecelea Fond european de dezvoltare are exact acest scop, reducând, în acelaşi timp, ajutorul pentru dezvoltare din fonduri publice.
Cu alte cuvinte, aceasta înseamnă să intri pe fereastră după ce nu ai reuşit să intri pe uşă.
Scopul UE este liberalizarea comerţului, în baza căreia principalele grupuri economice şi financiare se angajează să asigure deschiderea pieţelor, vânzarea bunurilor şi a serviciilor, exploatarea materiilor prime şi impunerea unui model de producţie axat pe export, conform intereselor lor.
Este necesară o altă politică care să promoveze în mod eficient independenţa, suveranitatea, cooperarea, solidaritatea, dezvoltarea şi justiţia socială.
Am votat în favoarea raportului privind impactul asupra dezvoltării al Acordurilor de parteneriat economic (APE), prezentat de dl Schröder.
Acordurile preliminare semnate până în prezent reprezintă doar începutul unei colaborări fructuoase de durată cu aceste ţări din afara Europei.
În ceea ce priveşte APE, s-a considerat că un proces de liberalizare care să dureze 15 ani poate fi considerat acceptabil de UE şi de către ţările ACP.
În plus, cerinţa minimă de acoperire "în mod substanţial a tuturor schimburilor comerciale” ar urma să reprezinte cel puţin 80% din comerţul realizat între partenerii la acord.
Prin urmare, sunt convins că încheierea unor acorduri suplimentare nu ar face decât să aducă beneficii poziţiei economice a ambelor părţi la acord.
în scris. -(NL) Raportul din proprie iniţiativă referitor la impactul asupra dezvoltării al acordurilor de parteneriat economic (APE) conţine o serie de puncte valide.
Face apel la creşterea ajutoarelor guvernamentale (la urma urmelor, ţările ACP sunt grav afectate de criza financiară) şi subliniază faptul că APE reprezintă instrumente de dezvoltare care nu ar trebui să afecteze în mod negativ integrarea regională din sud.
În ciuda acestui lucru, susţin rezoluţia alternativă prezentată de Grupul Verzilor/ALE.
La urma urmelor, ar fi mai logic dacă Parlamentul ar amâna să aprobe APE, până când guvernele ţărilor ACP implicate îşi clarifică poziţia.
În opinia mea, organismul parlamentar de monitorizare a APE ar trebui să fie Adunarea parlamentară comună ACP-UE şi nu un organism care a fost creat doar în acest scop.
Acesta nu ar face decât să divizeze şi să slăbească poziţia ţărilor din sud care nu dispun de mijloacele financiare sau individuale de a asista la toate aceste întruniri.
Mai mult, un organism separat ar fi netransparent şi ar împiedica o abordare holistică a chestiunilor legate de dezvoltare.
în scris. - (FR) Deşi acordurile de parteneriat economic (APE) oferă o mai bună structurare a relaţiilor UE cu ţările din Africa, Caraibe şi Pacific (ACP), Parlamentul European transmite un mesaj negativ prin adoptarea acestui raport.
Europa trebuie să îşi schimbe radical modul de negociere şi realizare a schimburilor comerciale cu ţările ACP, dacă nu doreşte să contribuie la ruinarea acestora.
Acest raport validează un sistem bazat pe o presupusă egalitate între părţi, când de fapt UE este, în realitate, cea mai mare putere economică pe plan mondial, iar ţările ACP mai au multe de făcut până să ne ajungă din urmă.
Există acum o nevoie urgentă de a adopta o abordare asimetrică şi consensuală care să ofere, în sfârşit, acestor state o şansă în ceea ce priveşte concurenţa la nivel global.
Eu şi colegii mei din PSE am votat împotriva raportului.
Adoptarea acestuia de către Parlament este încă o dovadă a faptului că Europa este guvernată de forţele de dreapta, iar situaţia trebuie să se schimbe!
în scris. -Recunoaşterea Kosovo ca stat suveran de către multe ţări a creat, probabil, mai multe probleme decât soluţii.
Sunt sceptic în legătură cu faptul că Kosovo a fost pregătit să devină un stat independent.
Atitudinea anumitor state membre care nu doresc să recunoască independenţa Kosovo de teamă să nu creeze un precedent, care să afecteze graniţele lor, a complicat şi mai mult problema viitorului Kosovo-ului.
UE şi-a asumat acum o responsabilitate primordială de a asista pe plan intern Kosovo.
Acest angajament nu ar trebui să fie nelimitat în ceea ce priveşte durata şi resursele financiare puse la dispoziţie.
Există îngrijorări reale legate de stabilitatea politică din Kosovo, nivelul corupţiei, influenţa internă şi externă a grupurilor de crimă organizată şi tratamentul aplicat minorităţilor, inclusiv în cazul sârbilor.
Este esenţial ca instituţiile UE să rămână vigilente şi gata să intervină în cazul în care Kosovo nu se ridică la nivelul standardelor inerente de suveranitate statală.
Fără a lăsa însă aceste îngrijorări să stea în calea deciziei mele, am decis să susţin această rezoluţie.
Nu există nimic pozitiv legat de situaţia din Kosovo sau de rolul pe care l-a avut Uniunea Europeană în acest caz.
EULEX, misiunea UE în Kosovo, nu este, în acest caz, decât braţul militar al ONU, însărcinată cu monitorizarea instaurării unui guvern kosovar permanent şi a unei administraţii aferente, încălcându-se astfel rezoluţia 1244 a ONU, care recunoaşte suveranitatea Serbiei asupra acestei provincii.
Bunele intenţii exprimate de această adunare, sfaturile şi solicitările nu fac decât să ascundă o realitate tragică: oprimarea minorităţilor, în special a celei sârbe, într-un teritoriu lăsat acum pradă - din cauza comunităţii internaţionale şi a celei europene - corupţiei, crimei organizate, mafiei albaneze şi poate chiar grupurilor teroriste islamiste.
în scris. -(PT) Obiectivul acestei rezoluţii este de a minimiza sprijinul UE pentru declararea unilaterală ilegală a independenţei provinciei Kosovo.
Obiectivul Parlamentului este inacceptabil, deoarece urmăreşte să legitimeze crearea unui protectorat rezultat în urma unei agresiuni şi a unei ocupaţii militare a SUA, NATO şi UE, garantând dominaţia politică, economică şi militară a acestora într-o regiune de o mare importanţă din Europa.
Existenţa unui "pseudo-stat” cu o "suveranitate supravegheată”, protejată de UE/NATO, în mod specific prin EULEX şi "viceregi”, cum sunt Reprezentantul Civil Internaţional şi Reprezentantul Special al UE, care au puteri judiciare, poliţieneşti şi vamale, precum şi funcţiile executive şi funcţiile de monitorizare, constituie acte inacceptabile de neo-colonialism.
Prin această rezoluţie, se confirmă faptul că "cea mai importantă misiune derulată în cadrul Politicii europene de securitate şi apărare (a UE) până în prezent” este o încălcare flagrantă a Cartei ONU şi un precedent periculos în materie de drept internaţional, cu consecinţe imprevizibile pentru stabilitatea frontierelor, în special pe continentul european.
Unii dintre aceia care au vociferat în favoarea respectării dreptului internaţional şi a independenţei teritoriale, a suveranităţii şi a independenţei Georgiei sunt, de fapt, cei care au promovat şi au susţinut actul de agresiune împotriva Iugoslaviei.
Această rezoluţie nu este decât o altă dovadă de ipocrizie şi cinism din partea majorităţii din Parlament.
Timp de aproape 20 de ani, acest Parlament a stat cu mâinile în sân şi a privit nepăsător la populaţia din Kosovo care îşi lua treptat la revedere de la Serbia.
În această şedinţă plenară, dezbaterile privind Kosovo nu sunt, de obicei, legate neapărat de Kosovo, ci mai degrabă de efectele asupra celorlalte ţări.
Cei care se declară în favoarea sau împotriva independenţei sunt preocupaţi, în principal, de decizia prin care se creează un precedent pentru alte regiuni şi de riscul ca Uniunea Europeană să cadă, prin urmare, în capcana fărâmiţării.
Timp de 30 de ani, am susţinut ferm dreptul la autodeterminare, atât în cadrul Parlamentului, cât şi în afara acestuia.
Democraţia ne impune, mai întâi de toate, să privim la nevoile şi dorinţele poporului însuşi.
După secole de dominaţie turcă şi un secol de dominaţie sârbă, ultimul lucru de care au acum nevoie kosovarii este constrângerea venită din exterior.
Dacă nu li se permite să se unească cu Albania, doresc o independenţă reală.
În ultimii 10 ani, am fost avocatul politicilor de susţinere populară, din punctul de vedere al celor săraci, al celor dezavantajaţi, al celor care suferă în absenţa democraţiei şi a statului de drept, a victimelor dezastrelor naturale sau a războaielor, pe scurt, a tuturor acelora care suferă de pe urma inegalităţii dintre oameni.
Voi vota împotriva proiectului EULEX deoarece acesta nu oferă soluţii care să fie în interesul oamenilor obişnuiţi din Kosovo.
Rezoluţia Parlamentului European nu doar recunoaşte Kosovo ca stat separat, dar şi cere pe un ton ofensator acelor state membre ale UE care nu au făcut-o încă să recunoască independenţa Kosovo, ceea ce ar reprezenta o încălcare flagrantă a dreptului internaţional şi a rezoluţiei 1244 a Consiliului de Securitate al ONU.
În acest scop, se susţine crearea unei Forţe de securitate pentru Kosovo (KSF), cu alte cuvinte a unei armate separate care ar urma să acţioneze sub egida forţelor de ocupaţie KFOR din cadrul NATO.
Obiectivul stabilirii şi al desfăşurării forţei poliţieneşti/judiciare represive EULEX din Kosovo şi al reformelor promovate de aceasta, cum ar fi privatizarea etc., este de a impune interesele UE şi de a grăbi includerea Kosovo în structurile de euro-unificare.
Aceasta va însemna sfârşitul procesului de transformare a Kosovo într-un protectorat al UE/NATO.
Primul ciclu sângeros de divizare a Iugoslaviei şi retrasare a graniţelor se închide cu deschiderea de noi răni atât la nivelul Balcanilor, cât şi la nivel mondial, care stau sub semnul imperialist divide et impera, ceea ce va duce la noi tensiuni şi intervenţii.
Partidul Comunist din Grecia a votat împotriva acestei rezoluţii inacceptabile, subliniind nevoia de a lupta împotriva imperialismului şi de a contesta atitudinea UE şi politicile acesteia, solicitând Greciei şi tuturor armatelor de ocupaţie ale Euro-NATO să se retragă din Kosovo şi din Balcani.
în scris. - Am votat împotriva acestei rezoluţii deoarece România nu recunoaşte independenţa provinciei Kosovo.
Am votat împotriva propunerii de rezoluţie referitoare la Kosovo deoarece nu sunt de acord cu o serie de puncte conţinute în aceasta.
Personal, nu consider că adoptarea unui program funcţional de protecţie a martorilor este esenţial, pentru a lua măsuri juridice efective împotriva celor care au comis infracţiuni de o mare gravitate în Kosovo, în special în ceea ce priveşte crimele de război.
De asemenea, nu consider că este esenţial pentru Kosovo să se promoveze proiectele destinate, de exemplu, să restaureze cimitirele vandalizate, cu implicarea directă a actorilor locali: adevărul este că astfel de proiecte nu au nicio valoare practică pentru comunitatea din Kosovo şi nu contribuie la îmbunătăţirea climatului interetnic.
în scris. -Membrii acestei adunări sunt, cu siguranţă, la curent cu viziunile mele din trecut legate nu doar de Kosovo, ci şi de întreaga regiune a Balcanilor.
În opinia mea, chestiunea Kosovo poate fi rezolvată doar printr-o abordare consensuală care să implice nu doar Serbia, în primul rând, ci şi ţările vecine.
Acest raport conţine multe aspecte pe care le susţin, dar insistenţa ca fiecare stat membru să recunoască independenţa Kosovo nu reprezintă un lucru pe care să îl pot susţine.
Independenţa Kosovo poate fi atinsă doar prin consens şi în acord cu voinţa Serbiei.
Neadmiterea acestui fapt, ar duce, în opinia mea, la probleme pe viitor şi la o atitudine anti-Serbia în cadrul acestei adunări.
De aceea, admiterea amendamentului 3 face ca rezoluţia să fie părtinitoare şi să submineze semnificativ restul textului.
Din păcate, aceasta înseamnă că nu pot susţine rezoluţia.
Votul de la amendamentul 3 şi votul final au fost, în opinia mea, foarte importante.
În ambele cazuri, am votat împotrivă.
La amendamentul 3, PE cere ţărilor membre ale UE să recunoască independenţa Kosovo.
În opinia mea, întregul proces de asumare a independenţei a fost făcut în grabă şi prost conceput.
Sunt conştientă de faptul că negocierile dintre Kosovo şi Serbia, chiar şi în prezenţa personalităţilor şi a organizaţiilor internaţionale, au fost foarte lungi şi mulţi nu au acordat nicio şansă găsirii unei soluţii sau chiar continuării acestora.
De aceea, majoritatea ţărilor UE şi SUA au acceptat planul Aktisari.
Totuşi, consider că orice declarare unilaterală a independenţei nu este decât o sursă de viitoare probleme şi potenţiale conflicte.
Perioada scursă de la declararea independenţei Kosovo nu face decât să confirme acest lucru.
Dacă vrem să păstrăm pacea în regiune, atunci orice perioadă de timp alocată negocierilor nu poate fi nici prea lungă, nici inutilă.
în scris. -Acest raport se referă la puterea comercială din ce în ce mai mare a Chinei.
Se atrage atenţia, de asemenea, asupra schimburilor comerciale dintre China şi Taiwan, care se află pe un trend ascendent, ca urmare a semnării acordurilor comerciale de o parte şi de cealaltă a strâmtorii.
Relaţiile economice mai strânse dintre China şi Taiwan au potenţialul de a facilita o abordare pozitivă a chestiunii mai ample privind relaţiile de ambele părţi ale strâmtorii.
Totuşi, această detensionare nu are nicio valoare dacă nu este însoţită de integrarea Taiwan-ului în organizaţiile internaţionale, în special cele legate de comerţ, cum ar fi Adunarea Mondială a Sănătăţii şi Organizaţia Maritimă Internaţională.
Parlamentul ar trebui să îşi exprime sprijinul ferm pentru politica declarată a Consiliului de a susţine participarea Taiwan-ului în cadrul organizaţiilor internaţionale.
Parlamentul ar trebui, de asemenea, să facă presiuni asupra Chinei pentru a permite Taiwan-ului să se exprime cu o singură voce distinctă pe scena internaţională.
Prosperitatea şi sănătatea celor 23 de milioane de cetăţeni ai Taiwan-ului nu ar trebui să fie îngrădite din motive politice.
Având în vedere susţinerea declarată pentru participarea semnificativă a Taiwan-ului în cadrul organizaţiilor internaţionale, am votat în favoarea acestui raport.
în scris. - Am votat în favoarea raportului Wortmann-Kool, deoarece susţin dezvoltarea relaţiilor economice dintre UE şi China.
Această ţară a cunoscut o creştere economică formidabilă, devenind unul dintre cei mai mari actori economici pe plan mondial.
Relaţiile comerciale dintre UE şi China au sporit enorm în ultimii ani, Europa fiind din 2006 cel mai mare partener comercial al Chinei, iar China s-a situat pe locul 2 în topul partenerilor comerciali ai UE în 2007.
Astăzi este necesară o cooperare fără precedent între UE şi China pentru a soluţiona criza financiară şi economică actuală.
Consider că China, fiind unul dintre motoarele dezvoltării mondiale, ar trebui să îşi asume pe deplin responsabilitatea de a garanta dezvoltarea durabilă şi echilibrată a economiei mondiale.
Relaţiile comerciale ale UE cu China ar trebui să se bazeze pe principiile reciprocităţii, dezvoltării durabile, protecţiei mediului, prevenirii schimbărilor climatice, concurenţei loiale, respectării reglementărilor Organizaţiei Mondiale a Comerţului, fără a uita drepturile omului.
UE trebuie să insiste asupra respectării normelor privind protecţia consumatorului, pentru ca cetăţeanul european să nu mai rişte să cumpere produse periculoase pentru sănătate, mărfuri cu vicii ascunse sau contrafăcute.
În fiecare an, Parlamentul adoptă un text referitor la relaţiile comerciale şi economice cu China şi, de fiecare dată, constatările devin şi mai grave: încălcarea drepturilor omului, practici comerciale neloiale, dumping, nerespectarea angajamentelor internaţionale asumate fie în cadrul OMC, fie în cadrul OMM (Organizaţiei Mondiale a Muncii), contrafacerea, politica care se apropie de furt în materie de brevete etc.
Lista devine din ce în ce mai lungă şi acest lucru este îngrijorător.
Şi mai îngrijorătoare este însă convingerea fermă a raportorului care crede în mitul "schimbărilor democratice prin schimburi comerciale”, cel mai bun exemplu care contravine acestei viziuni fiind chiar China.
Mitul nu este altceva decât un alibi al celor care pun interesele comerciale ale celor puţini mai presus de respectarea valorilor pe care le proclamă, cu siguranţă, pentru a nu fi nevoiţi să ia deciziile necesare: protecţia comercială şi instrumentele de sancţionare.
Aceştia cred, fără îndoială, că China ar trebui să devină atelierul de lucru mondial care să producă cu costuri mici bunuri mai mult sau mai puţin - accentul fiind pe mai puţin - de calitate.
Preferăm o politică care constă în producţia în Europa, cu forţă de muncă europeană, a bunurilor pe care le consumăm şi în recâştigarea independenţei industriale pe o piaţă europeană protejată.
Din 2006, UE a devenit cel mai important partener comercial al Chinei, iar din 2007, China a devenit cel de-al doilea cel mai important partener comercial al UE.
În prezent, China reprezintă 6% din comerţul mondial.
PRC a realizat progrese importante de la raportul pe care am avut onoarea să îl prezint în faţa acestei adunări în 2002.
Se pare, totuşi, că multe dintre aspectele care ar fi trebuit să fie remediate atunci persistă încă şi în prezent, deşi, în unele privinţe, s-au făcut progrese remarcabile în acest sens.
În materie de impact social şi de mediu, industria chineză nu este în mod clar pregătită, iar aceasta implică o mai mare stimulare din partea UE.
China şi UE au început în octombrie 2007 negocierile pentru un Acord de parteneriat şi cooperare, rezultatul acestora rămânând de văzut.
Având în vedere sprijinul european pentru o serie de aspecte legate de comerţul internaţional, China ar trebui să îşi respecte angajamentele asumate în cadrul OMC.
Au fost introduse obstacole sub formă de reguli şi reglementări care restricţionează accesul companiilor europene la o serie de sectoare.
În noiembrie, RPC şi-a exprimat intenţia de a renunţa la sistemul în vigoare din 2007 de control dual al importurilor de textile şi încălţăminte.
Statisticile disponibile nu uşurează discuţiile, dar s-ar putea să avem de-a face cu o controversă comercială.
în scris. -(PT) Din moment ce nu putem să facem referire la absolut toate aspectele menţionate în această rezoluţie, considerăm că este esenţial să subliniem faptul că susţinem întărirea relaţiilor de cooperare reale şi eficace dintre ţările UE şi China, pentru a răspunde în mod avantajos nevoilor reciproce ale popoarelor noastre şi pentru a contribui la dezvoltarea reciprocă, cu respectarea principiului neinterferentei şi al suveranităţii naţionale.
În baza acestor principii şi deşi rezoluţia conţine anumite aspecte cu care ne declarăm de acord, ne opunem în mod clar acesteia, deoarece îşi asumă o matrice neo-liberală, prin continuarea luptei împotriva liberalizării comerţului, în acest caz, cu China.
Rezoluţia prezentată, prin mascarea consecinţelor foarte serioase ale liberalizării comerţului mondial, reprezintă un stimulent pentru a continua deschiderea pieţelor dintre UE şi China, evidenţiază eforturile de accelerare a negocierilor din cadrul OMC şi "subliniază că noul ACP UE-China ar trebui să fie destinat stabilirii unor relaţii de comerţ liber şi echitabil”.
După cum s-a arătat şi cu ocazia altor rezoluţii similare ale Parlamentului, obiectivul acesteia este, de fapt, de a veni în întâmpinarea nevoii de expansiune a principalelor grupuri economice şi financiare din cadrul UE, care contravin nevoilor lucrătorilor şi ale IMM-urilor dintr-o serie de ţări europene, în special din Portugalia.
în scris. -Susţin recomandările din acest raport referitoare la îmbunătăţirea condiţiilor de acces pe piaţa chineză, înlăturarea barierelor în calea comerţului prin creşterea accesibilităţii companiilor străine pe piaţa chineză şi accentul pe crearea unui cadru echilibrat de desfăşurare a schimburilor comerciale.
în scris. - În contextul crizei economice şi financiare globale, relaţiile dintre UE şi principalii săi parteneri economici externi capătă o importanţă mult mai mare decât în trecut.
Stabilitatea economică şi sustenabilitatea fluxurilor comerciale care implică Uniunea devin tot mai relevante pentru siguranţa noastră viitoare.
Am votat în favoarea raportului doamnei Wortmann-Kool privind relaţiile economice şi comerciale cu China deoarece consider că acesta constituie un pas înainte spre o mai bună formulare a relaţiilor comerciale dintre Uniunea Europeană şi un partener crucial la nivel global.
Necesitatea acestui raport este relevată de realitatea dură a deficitului comercial de 160 de miliarde de euro.
Însă cele mai multe dintre elementele acestui raport nu sunt doar doleanţe ale Uniunii Europene în raport cu unele aspecte ale politicii economice şi comerciale ale Beijingului, ci şi sugestii a căror implementare va aduce beneficii Chinei la nivel intern, precum şi în perspectiva evoluţiei sale viitoare.
Mai buna reglementare şi protejare a proprietăţii intelectuale, diminuarea impactului social şi asupra mediului al formidabilei creşteri economice a partenerului nostru asiatic, reducerea contrafacerii şi piratării de mărfuri sunt direcţii de acţiune în care Beijingul a făcut deja progrese notabile, şi a căror susţinere în viitor nu va face decât să potenţeze dezvoltarea Chinei.
În baza propriei mele experienţe cu ocazia unei reuniuni a delegaţiei Comisiei pentru piaţa internă şi drepturile consumatorilor care a avut loc în China, între 16 şi 21 martie 2008, am votat în favoarea raportului Corien Wortmann-Kool privind relaţiile economice şi comerciale cu China.
Schimburile comerciale dintre UE şi China au crescut considerabil începând cu anul 2000.
UE este cel mai important partener comercial al Chinei, iar China este al doilea cel mai important partener comercial al UE.
Deşi China beneficiază de avantaje considerabile ca urmare a aderării la OMC, firmele europene trebuie, mai întâi, să treacă de obstacolele majore în calea accesului pe piaţa chineză, cele mai importante fiind încălcarea drepturilor de brevet şi un set ambiguu de standarde.
Salut intenţia de lansare a programului "Gateway to China” (Poarta către China) menit, în special, să ofere programe de formare a managerilor din China în vederea sprijinirii accesului pe piaţa chineză pentru IMM-urile europene până în 2010.
Raportul conţine recomandări pentru îmbunătăţirea relaţiilor comerciale dintre Europa şi China, care trebuie să se bazeze pe principii de reciprocitate, dezvoltare durabilă, respectul pentru mediu, contribuţia la atingerea ţintelor globale pentru combaterea schimbărilor climatice, concurenţa economică loială şi comerţul loial, toate acestea fiind conforme cu valorile noastre comune şi regulile OMC.
Am salutat amendamentul care se referă la considerarea Taiwan-ului ca o entitate economică şi comercială şi sprijinirea participării Taiwan-ului ca observator în cadrul organizaţiilor internaţionale relevante.
Dezbaterile privind relaţiile comerciale cu China ridică întotdeauna, în mod inevitabil, problema respectării drepturilor omului în China.
Este de înţeles.
Obiecţiile legate de relaţia noastră cu China pot fi înţelese în lumina diverselor aserţiuni care sunt, în majoritatea cazurilor, justificate.
Percepţia conform căreia creşterea economică a Chinei nu are legătură cu respectarea drepturilor omului şi a principiilor democratice şi nici cu acţiunile acesteia pe plan internaţional, exploatarea muncitorilor, un cadru de reglementare a muncii mult mai puţin solicitant, nerespectarea chestiunilor legate de protecţia mediului şi a drepturilor de brevet şi proprietate intelectuală, toţi aceşti factori reprezintă bariere în calea unor relaţii comerciale deschise bazate pe respectarea bunelor practici internaţionale.
Cu toate acestea, schimburile comerciale există şi sunt în creştere.
Rolul Chinei în economia mondială modernă este inegalabil, iar participarea acesteia la eforturile de depăşire a crizei mondiale sunt esenţiale.
Prin urmare, este necesar să se insiste asupra respectării regulilor şi a principiilor comerţului internaţional, asupra accesului egal pe piaţă şi apărării democraţiei şi a drepturilor omului, fără a trece cu vederea realitatea şi interdependenţa noastră din ce în ce mai mare.
De fapt, trebuie să încercăm să obţinem cât mai multe din această situaţie, chiar şi numai pentru a influenţa în bine evoluţia acestei mari puteri.
În ceea ce priveşte raportul privind relaţiile economice şi comerciale cu China, am votat în favoarea adoptării acestuia.
China este cel de-al doilea cel mai important partener comercial al UE, iar UE a devenit din 2006 cel mai important partener comercial al Chinei.
Este o ţară care reprezintă un motor pentru creşterea economiei mondiale.
Este foarte important ca relaţiile comerciale dintre ţările europene şi China să se bazeze, înainte de toate, pe principii de reciprocitate, dezvoltare durabilă, respectarea aspectelor de mediu şi concurenţă loială.
Dezvoltarea relaţiilor comerciale cu China trebuie să meargă mână în mână cu dialogul politic, care ar trebui să includă problema respectării drepturilor omului.
China trebuie să îşi accelereze eforturile legate de punerea în aplicare a drepturilor de proprietate intelectuală şi de problemele reprezentate de producţia de bunuri contrafăcute şi piratate de pe teritoriul chinez.
Nivelul ridicat al poluării cauzate de industria chineză şi consumul ridicat de resurse naturale este, de asemenea, o problemă care va trebui abordată.
Suspendarea negocierilor cu delegaţia Dalai Lama aruncă o umbră asupra relaţiilor cu China.
China ar trebui să înceteze orice forme de persecutare a poporului tibetan.
Pentru a garanta un nivel adecvat al relaţiilor comerciale cu China, acestea trebuie să se bazeze pe un angajament şi un parteneriat strategic care să consacre principiul reciprocităţii, al comerţului şi al concurenţei loiale, în conformitate cu valorile noastre comune şi regulile OMC.
Nu sunt de acord cu propunerea dnei Wortmann-Kool privind relaţiile economice şi comerciale cu China, întrucât nu sunt de acord cu anumite puncte conţinute în raport.
De exemplu, în ceea ce priveşte viitoarele măsuri care trebuie luate de Uniunea Europeană, nu sunt de acord că este necesar să prevenim apariţia unor probleme printr-un dialog bilateral.
Adevărul este că punerea la aceeaşi masă a discuţiilor a liderilor chinezi şi a omologilor lor din partea Comisiei Europene nu va putea soluţiona chestiunile care suscită preocupări de ambele părţi, în special în domenii cum sunt investiţiile, accesul liber pe piaţă, protecţia drepturilor de proprietate intelectuală sau alte aspecte strategice legate de comerţ.
Şi aceasta, deoarece guvernul chinez nu respectă pe deplin acordurile economice stabilite cu Uniunea Europeană.
în scris. -Acest raport face referire la dezvoltarea relaţiilor comerciale dintre China şi Taiwan, lucru lăudabil.
Sub conducerea preşedintelui Ma, Taiwan-ul a făcut progrese remarcabile în vederea normalizării relaţiilor cu China şi a atenuării atitudinii obstrucţioniste a liderilor comunişti de la Beijing pe care aceştia au adoptat-o în trecut în privinţa relaţiilor comerciale cu Taiwan-ul.
Totuşi, dacă se doreşte ca Taiwan-ul să fie pe deplin integrat cu economiile regionale din Asia de Sud-Est, acesta trebuie acceptat în cadrul organizaţiilor internaţionale, indiferent de recunoaşterea acestuia ca stat suveran independent.
Având în vedere diversele crize sanitare din Asia de Est, din ultimii ani, legate de circulaţia bunurilor şi a persoanelor - cum ar fi SARS, gripa aviară sau scandalul laptelui contaminat cu melanină, este esenţial să se acorde Taiwan-ului statutul de observator în cadrul Adunării Mondiale a Sănătăţii.
O astfel de decizie ar întări relaţiile de ambele părţi ale strâmtorii, ar creşte standardele de calitate din regiune şi ar promova Taiwan-ul pe scena internaţională.
Modul în care China a făcut uz de dezacordurile cu Taiwan-ul pentru a derula jocuri politice cu chestiuni legate de sănătatea publică este de condamnat.
La fel de condamnabilă este şi tăcerea infamă a atâtor oameni din Europa în faţa presiunilor Chinei.
Am votat în favoarea acestui raport.
Corectările voturilor şi intenţiile de vot: a se vedea procesul-verbal
Aprobarea procesului-verbal al şedinţei anterioare consultaţi procesul-verbal
Cerere de ridicare a :imunităţii parlamentarei consultaţi procesul-verbal
Componenţa comisiilor: şi delegațiilor consultaţi procesul-verbal
1.
Situaţia în Sri Lanka
Următorul punct pe ordinea de zi este dezbaterea a patru propuneri de rezoluţii privind situaţia din Sri Lanka.
Dnă preşedintă, în nordul Sri Lankăi avem de-a face cu un dezastru umanitar căruia i se acordă prea puţină atenţie.
Armata din Sri Lanka desfăşoară atacuri asupra populaţiei civile, acestea având amploarea unor adevărate masacre.
A fost atacat chiar şi un spital, iar, conform organizaţiilor umanitare, situaţia generală este dezastruoasă.
Crucea Roşie a tras un semnal de alarmă.
Situaţia din Sri Lanka a escaladat, iar Uniunea Europeană are şi ea partea ei de vină, din moment ce a "torpilat” negocierile derulate sub conducerea Norvegiei, punând TITE (Tigrii Eliberării din Tamil Eelam) pe lista UE a organizaţiilor teroriste.
Aceasta a însemnat că nu mai sunt posibile negocieri în cadrul Uniunii Europene.
În Sri Lanka, libertatea presei, efectiv, nu mai există.
Recent, un jurnalist a fost ucis.
Ambasadorul Germaniei, care a ţinut o cuvântare cu ocazia funeraliilor acestuia, a fost descris de preşedintele Sri Lankăi drept o persoană care ar trebui să părăsească ţara.
Ambasadorul nu a făcut decât să descrie, în mod corect, situaţia existentă.
Se pare că sunt mii de refugiaţi în nordul insulei şi doresc să fiu foarte clar în a spune că întreaga situaţie de acolo merită mai multă atenţie din partea noastră.
Uniunea Europeană ar trebui să adopte o poziţie mult mai fermă faţă de acţiunile derulate în prezent de guvernul din Sri Lanka.
Atât atacurile armatei din Sri Lanka, cât şi cele ale TITE sunt de condamnat. Este clar că populaţia civilă este cea mai afectată de toate aceste atacuri.
Trebuie să îi ajutăm pe cei blocaţi în nordul insulei şi să cerem o încetare imediată a focului, deoarece este evident faptul că foarte mulţi civili sunt ucişi în acea zonă.
Este o situaţie inacceptabilă, iar Uniunea Europeană va fi şi ea responsabilă pentru aceasta dacă nu adoptă o poziţie mult mai clară referitoare la retragerea sprijinului pentru guvernul din Sri Lanka.
autor. -Dnă preşedintă, sângerosul război civil din Sri Lanka pare să se apropie, în cele din urmă, de sfârşit.
TITE, care a fost pusă de UE pe lista neagră a organizaţiilor teroriste, trebuie acum să depună armele şi să se predea.
UE şi ceilalţi lideri au cerut TITE să se conformeze.
Răspunsul acestora ne va arăta dacă TITE urmăreşte, într-adevăr, interesele tamililor.
TITE utilizează organizaţiile sale de faţadă din Europa pentru operaţiuni de propagandă şi extorcare de fonduri la nivel internaţional.
Unii militanţi ai TITE ar putea chiar încerca să ceară azil pe teritoriul Uniunii Europene.
De-a lungul cumplitului război civil care durează de 26 de ani, TITE a fost o organizaţie de avangardă a unor tactici teroriste atroce, cum ar fi atacurile sinucigaşe cu bombe, tactică folosită în prezent, din păcate, în multe alte părţi ale lumii.
De aceea, armata din Sri Lanka a fost nevoită să facă uz de toate mijloacele disponibile pentru a combate această insurgenţă brutală.
Totuşi, este clar faptul că cifrele înaintate de TITE sunt exagerate.
Unele dintre acestea au fost retrase - de exemplu, relatarea Agence Presse referitoare la uciderea a 300 de civili, după ce presupusul autor al relatării şi-a declinat orice responsabilitate.
Cu toate acestea, moartea civililor într-o zonă de conflict este tragică, oricând şi oriunde ar avea loc aceasta.
Este evident că nici forţele armate ale Sri Lankăi nu pot pretinde că acţiunile lor au fost imaculate, dar, cel puţin, nu au avut drept scop deliberat exploatarea civililor şi punerea în pericol a acestora, aşa cum ar fi făcut TITE.
Dacă războiul se apropie într-adevăr de sfârşit, este esenţial ca Sri Lanka să se concentreze acum pe dezarmarea post-conflict, demobilizare şi reintegrare.
Marginalizarea tamililor în favoarea majorităţii sinhaleze trebuie să fie soluţionată, în mod urgent şi permanent, pentru a garanta o societate multietnică stabilă şi viabilă cu o devoluţie regională.
UE trebuie să se asigure, de asemenea, că Sri Lanka dispune de resursele necesare pentru a sprijini dezvoltarea post-conflict.
Deşi susţinem oferta de amnistiere a guvernului din Sri Lanka pentru majoritatea militanţilor TITE, este esenţial ca cei responsabili pentru crimele de război extrem de grave să nu beneficieze de impunitate.
autor. -Dnă preşedintă, Sri Lanka a fost afectată de lupte interne timp de decenii.
Această situaţie tragică este urmarea conflictului armat dintre, în principal, forţele insurgente separatiste din nord şi armata din Sri Lanka.
Pe toată durata acestor confruntări, au fost ucişi sau răniţi mii de oameni nevinovaţi şi au fost distruse locuinţe, infrastructura şi mediul.
Această situaţie regretabilă a fost exacerbată în ultimele luni, în special ca urmare a ofensivei militare de amploare a guvernului împotriva tigrilor tamili.
Relatările din Sri Lanka indică faptul că în anumite zone situaţia s-a deteriorat în mod tragic în ultimele săptămâni, sute de civili fiind strămutaţi şi prinşi în mijlocul schimburilor de focuri.
Conform Amnesty International, au existat încălcări ale convenţiilor internaţionale şi ale drepturilor omului atât din partea guvernului, cât şi a tigrilor tamili.
Fireşte că, în astfel de circumstanţe, este dificil de atribuit responsabilitatea pentru unele din evenimentele tragice din Sri Lanka, dar trebuie să facem apel la ambele părţi implicate să dea dovadă de moderaţie şi să acorde atenţia şi respectul cuvenit civililor nevinovaţi, precum şi să respecte convenţiile de război.
Din moment ce guvernul din Sri Lanka pare să se fi impus şi este autoritatea din Sri Lanka recunoscută la nivel internaţional, apelul nostru trebuie, din necesitate şi în mod logic, să se îndrepte, în principal, către acesta.
În acelaşi timp, trebuie să cerem liderilor TITE să dea curs apelurilor comunităţii internaţionale, să profite de oferta de amnistiere a guvernului, să renunţe la violenţă şi să caute să îşi atingă scopurile prin dialog politic.
De asemenea, trebuie să subliniem din nou ferm că luptele nu pot rezolva problema şi că stabilitatea şi pacea durabilă pot fi atinse doar dacă se stă la masa negocierilor, ceea ce se va întâmpla, mai devreme sau mai târziu.
În cadrul negocierilor, ambele părţi vor trebui să facă compromisuri şi să găsească o soluţie care să fie în interesul cetăţenilor acestei frumoase ţări.
Sperăm ca prin prezenta rezoluţie să putem contribui la alinarea suferinţei poporului din Sri Lanka şi la instaurarea păcii, atât de necesare, în această ţară.
autor. -Dnă preşedintă, Grupul Socialist din acest Parlament refuză, în mod oficial, să participe la acest vot privind situaţia din Sri Lanka.
Luna trecută, Parlamentul a găzduit o amplă dezbatere, cu declaraţii din partea Consiliului şi a Comisiei, privind situaţia din Gaza.
De această parte a adunării, acordăm aceeaşi importanţă Sri Lankăi şi considerăm că merită discuţii la fel de ample, dar regret faptul că niciunul din celelalte grupuri nu ne-a sprijinit în adoptarea acestei poziţii.
O discuţie de scurtă durată cu doar o mână de oameni prezenţi în această zi de joi constituie o insultă la adresa miilor de oameni supuşi atacurilor şi care mor în nordul Sri Lankăi.
Am dorit să cerem, la fel ca în declaraţia comună a SUA şi a Regatului Unit de la Washington de săptămâna aceasta, o încetare imediată şi necondiţionată a focului de ambele părţi, dar PPE a refuzat să includă acest lucru în textul rezoluţiei.
Am vrut să condamnăm, fără rezerve, bombardarea spitalelor şi a asistenţilor umanitari, însă dl Van Orden, negociator în numele PPE, a refuzat să condamne acest lucru.
De aceea, nu apare în rezoluţia pe care o aveţi astăzi în faţă.
Pentru dânsul - şi probabil şi pentru Dr. Tannock - tot ceea ce spune guvernul din Sri Lanka trebuie luat ca atare, iar cele afirmate de aproape toate organizaţiile umanitare de la faţa locului, de la Crucea Roşie la ONU, pot fi trecute cu vederea.
Amnesty International susţine în prezent că armata din Sri Lanka ar putea fi responsabilă pentru crime de război datorită utilizării bombelor cu dispersie asupra unui spital - un bombardament care a durat 16 ore, potrivit Amnesty International.
PSE a dorit, de asemenea, condamnarea uciderii jurnaliştilor şi a altor reprezentanţi ai mass-media de către forţele guvernamentale.
La punctul 4 al rezoluţiei se cere guvernului - aceluiaşi guvern din Sri Lanka - să examineze propriile sale încălcări grave ale drepturilor omului.
Stimaţi colegi, poate că unii dintre dumneavoastră sau grupurile din care faceţi parte doresc să se asocieze acestor sentimente, dar noi nu dorim să facem acest lucru.
Dacă veţi vota în favoarea acestui text, veţi trece cu vederea atacurile asupra spitalelor şi posibilele crime de război.
Observ faptul că dl Van Orden nu a avut nici măcar curajul de a veni astăzi aici şi de a-şi apăra opera mânjită de sânge, dar nu mă miră deloc acest lucru.
Cu ocazia negocierilor, dânsul a respins şi a considerat din start drept invenţii propagandiste presupusele violuri comise de soldaţii din Sri Lanka, astfel că la ce altceva vă puteţi aştepta?
În Orientul Mijlociu, milioane de oameni - inclusiv mulţi evrei - şi-au exprimat indignarea faţă de acţiunile Israelului în Gaza, dar aceasta nu a însemnat că aceștia susţin gruparea Hamas.
Din păcate, orice persoană care nu sprijină guvernul din Sri Lanka este etichetat drept apologet al terorismului şi susţinător al TITE.
Cu toate acestea, moţiunea noastră a fost critică la adresa TITE şi a tacticilor folosite de aceştia.
Condamnăm atacurile lor şi dorim, în acelaşi timp, ca tigrii tamili să stea la masa negocierilor, dar acest război trebuie să înceteze imediat.
Guvernul trebuie să pună capăt ofensivei militare care a dus la un dezastru umanitar - după cum au precizat şi alţii - pentru sute de mii de oameni nevinovaţi din nordul insulei.
Din păcate, textul rezoluţiei nu face apel la o încetare imediată a luptelor, astfel încât nu vom susţine această abordare, refuzând să participăm la votul de astăzi.
Dnă preşedintă, stimaţi colegi, ţinem să ne disociem de această propunere de rezoluţie şi solicit tuturor celor care gândesc în aceeaşi termeni să facă la fel.
Aș dori să încep cu precizarea că textul final convenit al rezoluţiei nu este deloc conform cu conceptul meu propriu de redactare.
Consider că acesta dă dovadă de o complezenţă excesivă faţă de guvernul de la Colombo.
Mă tem că nu este decât un alt caz de simplificare, incriminare şi continuă persecuţie a unui grup doar în baza argumentaţiei că ar fi un grup terorist.
În realitate, lucrurile sunt mult mai complexe.
Totuşi, consider că actuala situaţie necesită un mesaj clar din partea Parlamentului cu privire la anumite chestiuni.
De exemplu, unul din punctele-cheie care trebuie evidenţiat, în opinia mea, este apelul făcut de Tokyo legat de necesitatea ca ambele părţi, şi anume TITE (Tigrii Eliberării din Tamil Eelam) şi guvernul din Sri Lanka, să înţeleagă că trebuie să se convină asupra unei încetări a focului care să permită accesul asistenţei umanitare şi evacuarea răniţilor şi a bolnavilor.
În al doilea rând, consider că este esenţial de reamintit că nu poate exista o soluţie militară, dle Tannock.
Aceasta nu are cum să existe, este, pur şi simplu, imposibil.
De aceea, acum este momentul să se negocieze termenii încetării violenţelor, demobilizării şi dezarmării.
Totuşi, pentru aceasta, trebuie ca guvernul să înceteze să mai urmărească o victorie militară care nu face decât să prelungească suferinţa atâtor oameni.
Un gest de bunăvoinţă ar fi, de exemplu, să se permită accesul mass-mediei independente şi al personalului umanitar în nordul insulei.
De asemenea, în ceea ce priveşte Sistemul de preferinţe tarifare generalizate Plus (GSP Plus), mă număr printre aceia care cred că acordarea acestuia pentru Sri Lanka a fost o greşeală, date fiind gravele şi constantele încălcări ale drepturilor fundamentale ale omului în această ţară, multe dintre acestea fiind provocate de autorităţile guvernamentale.
Poate că ar trebui să avem serios în vedere o dezbatere de fond asupra relevanţei aplicării acestui cadru preferenţial şi, mai presus de toate, a consecinţelor asupra multor grupuri sociale, inclusiv a lucrătorilor.
Având în vedere toate acestea, solicit Comisiei Europene să deruleze o investigaţie la fața locului, pentru a stabili efectele măsurii şi, după caz, revizuirea acesteia.
Dnă preşedintă, războiul civil din Sri Lanka durează de mai bine de 25 de ani.
Conflictul a dus la moartea a peste 70 000 de oameni.
Astăzi, prinşi între confruntările dintre armata guvernamentală din Sri Lanka şi forţele tigrilor tamili pe o suprafaţă de aproximativ 300 de km2, în jur de 250 000 de civili trebuie să suporte costul drastic al războiului.
Sute de oameni fără apărare au murit în această zonă de conflict de la mijlocul lunii ianuarie şi până acum.
În spital, erau aproximativ 500 de oameni la momentul bombardamentelor artileriei.
Conform Crucii Roşii Internaţionale, obuzele au lovit secţia de pediatrie.
Oamenii îngroziţi se tem să fugă şi să se adăpostească, în ciuda încetării de 48 de ore a focului, anunţate de guvern.
Le este teamă să nu fie ucişi sau răniţi.
Ambele părţi angajate în conflict reclamă încălcarea drepturilor omului de către partea adversă şi ambele părţi încalcă aceste drepturi.
Guvernul preconizează că victoria asupra tamililor este aproape.
Este posibil ca cei prinşi între cele două forţe armate să nu apuce să asiste la sfârşitul ostilităţilor.
Facem apel la ambele părţi angajate în conflict să minimizeze pierderile în rândul civililor şi să înceapă negocierile de pace.
Dnă preşedintă, ca membru al delegaţiei SAARC, am avut ocazia de a vizita Sri Lanka în mai multe rânduri.
Am văzut cu ochii mei cât de mult are de suferit populaţia ca urmare a războiului civil care durează de mai bine de 25 de ani şi care a dus la moartea a 70 000 de oameni.
Luptele dintre forţele guvernamentale şi TITE au escaladat şi mai mult.
Zone întinse din nord au fost readuse sub control guvernamental şi au fost cucerite bastioane ale rebelilor tamili.
Ceea ce mi-au spus atunci organizaţiile din Colombo şi Jaffna se confirmă, din păcate, din nou: "războiul a devenit o instituţie”.
Situaţia umanitară este alarmantă.
Există mii de refugiaţi.
Există o lipsă de asistenţă medicală şi alimente.
Trebuie să se permită accesul nerestricţionat al agenţiilor umanitare pentru a ajuta populaţia civilă pe durata încetării focului, care urmează să fie convenită.
Guvernul a creat coridoare pentru a facilita evacuarea civililor din zonele de conflict; este de neacceptat faptul că Tigrii Tamili nu respectă această zonă de siguranţă şi continuă focul, utilizând populaţia civilă ca scut uman.
Grupul de la Tokyo, format din Japonia, Statele Unite ale Americii, Norvegia şi Uniunea Europeană a cerut liderilor TITE să negocieze termenii unei încetări a focului, după atâta timp, cu guvernul din Sri Lanka.
Iniţierea unui proces de pace este în interesul tuturor - inclusiv al tamililor.
Salut, în special, decizia guvernului de a se conforma amendamentului 13 din constituţia Sri Lankăi şi de a lăsa consiliul provincial competent în seama reprezentanţilor aleşi în nord şi în est.
De asemenea, ne aşteptăm ca acesta să garanteze o investigaţie atentă şi imparţială cu privire la încălcarea drepturilor omului şi a libertăţii presei, lucruri menţionate aici.
Securitatea şi stabilitatea nu trebuie să rămână doar o utopie pentru cetăţenii Sri Lankăi.
Dnă preşedintă, stimaţi colegi, ce ştim şi ce vedem noi în legătură cu Sri Lanka?
Pe care rapoarte ne-am putem baza, dacă toate ONG-urile, cu excepţia Crucii Roşii, au fost evacuate din această ţară încă din luna septembrie?
Pe cine să credem?
Guvernul din Sri Lanka sau martorii anonimi?
Un lucru este sigur: situaţia ia turnura unui asalt final, a unei vânători derulate de un guvern determinat să facă uz de forţă pentru a pune capăt unei rebeliuni care durează de prea mult timp.
Însă, încă o dată, cine va plăti oalele sparte, stimaţi colegi?
Bineînţeles că civilii, femeile, copiii, bătrânii, toţi cei prinşi la mijloc şi care au de suferit de pe urma unor violenţe cumplite.
Această situaţie trebuie să înceteze.
Este timpul pentru comunitatea internaţională să facă presiuni asupra guvernului din Sri Lanka, pentru a opri escaladarea violenţelor şi aceste crime.
Uniunea Europeană trebuie să adopte o poziţie foarte fermă pentru a nu face din civilii tamili un popor pe care istoria l-a trecut cu vederea şi martir al indiferenţei.
Parlamentul European nu trebuie să se oprească doar la adoptarea acestei rezoluţii comune.
Trebuie să cerem o încetare imediată şi necondiţionată a focului care să marcheze începutul unui angajament mai ferm în favoarea unei soluţionări paşnice a conflictului, cu respectarea drepturilor omului şi a identităţii culturale.
(DE) Dnă preşedintă, imaginile dramatice din Sri Lanka ne arată faptul că un război civil violent care s-a întins pe durata mai multor decenii se apropie de un punct final.
După cum ştim cu toţii, deşi se poate pune capăt unui război cu ajutorul armelor, nu este, totuşi, posibilă instaurarea unei păci durabile astfel.
Mai mult, nu poate fi vorba de o luptă efectivă, viabilă împotriva terorismului cu ajutorul armelor, deoarece acesta va găsi întotdeauna o modalitate de a supravieţui.
De aceea, este important să ne concentrăm asupra cauzelor care au dus la acest conflict.
Următorul pas trebuie să fie un acord de pace bazat pe anumite elemente fundamentale.
În primul rând, un monopol clar de putere din partea statului unitar.
Niciun un stat nu poate permite ca grupurile etnice sau părţi ale populaţiei să se înarmeze şi să se angajeze într-un conflict armat.
Totuşi, pentru aceasta este nevoie ca statul să respecte regulile democratice şi principiile statului de drept, precum şi să caute în mod activ o soluţie politică la problema autonomiei, care să rezolve, în sfârşit, problemele minorităţii naţionale din Sri Lanka, o veche moştenire istorică şi o moştenire a vremurilor colonialismului, acestea trebuind să fie soluţionate cât mai repede posibil.
Prin urmare, doresc să fac un apel la Uniunea Europeană şi la toate ţările din lume să ajute la dezvoltarea democraţiei şi a statului de drept, precum şi la întărirea autonomiei şi a drepturilor minorităţilor, dar şi la dezvoltarea economică a unei ţări care a fost secătuită de ororile acestui război civil.
Dacă vor fi puse jos, în sfârşit, armele - din păcate, nu am ajuns încă în acel punct -, acest lucru nu ar însemna că se pune capăt evoluţiei, ci ar fi doar începutul unui drum spre o pace bazată pe statul de drept, libertate, respectarea drepturilor omului şi a drepturilor minorităţilor, precum şi autonomia naţională.
- (CS) Conferinţa de la Tokyo a indicat că este posibil ca criza din Sri Lanka să ia sfârşit şi că există speranţe de pace.
Totuşi, un sfert de milion de civili prinşi în zona de conflict trebuie să beneficieze de un coridor securizat şi trebuie să li se asigure asistenţa umanitară.
Observatorii străini trebuie să aibă acces la aceste zone pentru a evalua nevoile umanitare.
Totuşi, recentele atacuri asupra jurnaliştilor nu reprezintă deloc garanţii de siguranţă pentru organizaţiile umanitare.
Deşi guvernul a promis că va investiga atacurile asupra jurnaliştilor, nu aceasta este soluţia.
Trebuie să facem, de asemenea, presiuni asupra guvernului din Sri Lanka pentru a semna Convenţia de la Ottawa şi pentru a retrage minele anti-personal.
Regret faptul că membrii grupului socialist au preferat să meargă acasă, în loc să ia parte la dezbaterea de astăzi şi să îşi apere punctele de vedere legate de soluţionarea problemelor din Sri Lanka.
Dnă preşedintă, vreau doar să îmi afirm sprijinul pentru abordarea colegului Robert Evans.
Cred că dl Posselt a fost cel care a descris conflictul ca fiind un război civil şi, din păcate, cei care au redactat această propunere comună de rezoluţie au refuzat, conform spuselor colegului meu, să îl considere drept un război civil, în accepţiunea termenului.
Vreau, de asemenea, să susţin apelurile antevorbitorilor mei la o încetare imediată a focului.
Recenta recrudescenţă a conflictului dintre TITE şi forţele guvernamentale din Sri Lanka au exacerbat situaţia şi se estimează că 230 000 de persoane strămutate pe plan intern se află în prezent blocate în regiunea Wanni.
Atrocităţile de genul bombardamentului asupra spitalului PTK nu fac decât ca situaţia din teren să devină mult mai gravă şi mult mai periculoasă.
Este o zi foarte tristă, dar nu putem susţine rezoluţia; sper ca, în următoarea perioadă de sesiune, să asistăm la o dezbatere la care să ia parte mai mulţi colegi asupra acestei situaţii foarte grave din Sri Lanka.
(PL) Dnă preşedintă, scenariul tragicelor evenimente din Sri Lanka este similar cu cel văzut în alte cazuri de acest gen.
Vorbim despre tragedia oamenilor obişnuiţi, dar uităm că oamenii sunt cei care au stat la baza tragediei - nu oamenii obişnuiţi, ci cei care provin din aceleaşi medii.
Pentru a dobândi putere, folosesc disensiunile religioase, tribale, etnice sau istorice sau orice alte mijloace disponibile pentru a semăna discordie între părţi ale societăţii din ţara în cauză.
Aceasta duce, de obicei, la distrugerea elementelor democratice care au rădăcini firave şi la război civil, cu toate ororile acestuia, precum şi la încălcarea drepturilor omului, a dreptului la informare şi la distrugerea totală a adversarului.
Susţin rezoluţia deoarece este o expresie a dezaprobării faţă de cei care dezgroapă războaie civile şi faţă de cei care oferă sprijin material şi politic în acest sens.
Un tip de avertisment pentru cei care creează astfel de scenarii ar putea fi conştientizarea faptului că vor fi capturaţi, de exemplu, de forţele speciale internaţionale şi condamnaţi la închisoare pe viaţă.
Dnă preşedintă, dl Evans a devenit specialist în a susţine fapte eronate, astfel încât mă simt nevoit să vin şi să îl corectez.
Nu a fost vorba de niciun spital bombardat.
Agenţia de presă care a raportat aceasta şi-a retras relatarea pe motiv că a fost eronată.
Nu este vorba de 230 000 de civili blocaţi: sunt 113 000 şi aceştia sunt folosiţi pe post de scut uman de către TITE.
Dacă le-ar păsa într-adevăr de poporul tamil, nu ar folosi cetăţenii pe post de scut uman pentru a se apăra.
Ce fel de curaj este acesta?
Sri Lanka a trecut prin 25 de ani de război civil.
Trebuie să ajutăm această ţară să rămână ce a fost dintotdeauna: una din cele mai vechi democraţii din lume.
Are o istorie democratică mai lungă decât cea a 22 din cele 27 de state membre ale UE.
Au avut parte de 16 alegeri generale, cinci alegeri prezidenţiale şi s-a afirmat ca membru al familiei naţiunilor democratice.
Este o democraţie care a luptat împotriva unei campanii teroriste.
Şi a avut câştig de cauză.
(NL) Doresc să reamintesc colegilor mei faptul că, acum câţiva ani, a avut loc o dezbatere referitoare la Sri Lanka în această sală şi, în momentul respectiv, guvernul din Sri Lanka era pe cale să obţină libertate maximă de acţiune, inclusiv din partea Uniunii Europene, pe baza principiului neinterferenţei, mai degrabă decât al medierii, pentru a se ajunge la o soluţie.
Ţin să menţionez că toate temerile legate de ceea ce se va întâmpla pe viitor şi pe care mi le-am exprimat cu ocazia acelei dezbateri nu mai sunt de actualitate.
Prin urmare, consider că trebuie să ne reîntoarcem la poziţia de mediere şi luptă pentru autonomie în Sri Lanka în numele poporului tamil din nord-estul insulei.
Dacă nu facem acest lucru, Europa va avea partea ei de vină pentru cumplita baie de sânge de acolo.
membru al Comisiei. -Dnă preşedintă, ca şi copreşedinte al grupului de la Tokyo pentru lansarea procesului de pace în Sri Lanka, Uniunea Europeană urmăreşte cu atenţie evoluţia situaţiei din această ţară.
Suntem profund îngrijoraţi de actuala situaţie şi de consecinţele umanitare tragice ale conflictului, astfel cum s-a afirmat în declaraţia făcută local de copreşedinţi la 3 februarie 2009.
Privim cu îngrijorare la situaţia dificilă a miilor de oameni strămutaţi pe plan intern şi care sunt prinşi în conflictul din nordul Sri Lankăi.
Comisarii Ferrero-Waldner şi Michel şi-au exprimat deja public preocuparea legată de consecinţele ostilităţilor asupra populaţiei civile şi au făcut apel la ambele părţi, TITE şi autorităţile din Sri Lanka, să protejeze populaţia civilă, conform principiilor dreptului umanitar internaţional, precum şi să permită deplasarea, în condiţii de siguranţă şi în mod voluntar, a civililor departe de zona de conflict.
Comisia se arată preocupată de informaţiile primite referitoare la condiţiile în care trăiesc persoanele strămutate pe plan intern în aşa-numitele "centre de asistenţă socială”, după ce reuşesc să scape de pe teritoriile controlate de Tigrii Tamili şi să fugă în zonele controlate de guvern.
Este important, de asemenea, ca normele internaţionale să fie respectate în acest tabere temporare.
Agenţiile ONU, Crucea Roşie şi celelalte organizaţii internaţionale trebuie să beneficieze de acces deplin la aceste centre în conformitate cu dreptul umanitar internaţional.
Comisia continuă să fie alarmată de situaţia nerespectării drepturilor omului în Sri Lanka, pe fondul unor relatări privind crime extrajudiciare, răpiri şi intimidări ale mass-media.
Este esenţial ca guvernul să investigheze cazurile grave de acest gen.
Cu ocazia recentei întâlniri cu ministrul afacerilor externe din Sri Lanka, comisarul Ferrero-Waldner a cerut guvernului din această ţară să ia măsuri ferme împotriva abuzurilor comise legate de nerespectarea drepturilor omului, inclusiv acţiuni împotriva celor care comit astfel de abuzuri, precum şi să garanteze libertatea presei.
Comisia continuă să fie convinsă că nu poate exista o soluţie militară la conflictul interetnic din Sri Lanka.
Este necesar un dialog de fond pentru a se ajunge la un acord politic, astfel încât să se poată institui o pace durabilă şi o reconciliere prin abordarea chestiunilor care au dus la revoltă, în primul rând, şi să se ofere un spaţiu adecvat tuturor comunităţilor.
Dezbaterea a fost închisă.
Votul va avea loc la sfârşitul dezbaterilor.
2.
Situaţia refugiaţilor birmani în Thailanda
Următorul punct pe ordinea de zi este dezbaterea a şase propuneri de rezoluţii referitoare la situaţia refugiaţilor birmanezi din Thailanda.
autor. -(NL) Dnă preşedintă, Birmania este recunoscută ca fiind o dictatură militară violentă în care un grup de profitori a reuşit să rămână la putere timp de mulţi ani.
Opresiunea şi sărăcia au determinat mulţi oameni să fugă din ţară sau, cel puţin, să încerce să fugă.
Diversitatea etnică a Birmaniei justifică şi reîntăreşte această dictatură.
În multe zone, minorităţile etnice sunt majoritare.
Acestea caută să obţină autonomia şi organizează proteste împotriva dictaturii centrale.
Liderii militari consideră că dictatura este necesară pentru a menţine unitatea acestei ţări şi pentru a înăbuşi acţiunile rebelilor.
Sunt mai interesaţi de teritorii, decât de oamenii care le locuiesc.
Prin importantele concesionări de exploatare acordate companiilor străine, se iau sursele de venit ale locuitorilor indigeni, natura şi mediul înconjurător fiind grav afectate în cadrul procesului.
Nevoia de a părăsi ţara este întărită şi de faptul că nu se acordă atenţia cuvenită celor aparţinând majorităţii regionale.
Regimul este determinat să elimine grupurile care creează probleme, fie prin uciderea acestora, fie prin alungarea acestora din ţară.
Mulţi dintre cei vizaţi încearcă să fugă pe mare în bărci improvizate, existând riscul de a se îneca.
Mulţi dintre refugiaţi au trecut graniţa în Thailanda, ţara vecină: conform estimărilor, aproximativ două milioane şi jumătate de persoane au fugit din Birmania în ultimii 25 de ani, iar zeci de mii dintre aceştia cărora li s-a refuzat intrarea au rămas fără adăpost în ţinutul nimănui, de-a lungul frontierei.
Din păcate, sentimentele de empatie sau solidaritate cu refugiaţii sunt şi mai puţin prezente în Asia de Sud-Est, în comparaţie cu Europa.
Adesea, refugiaţii sunt trimişi înapoi la casele lor, deşi aceasta înseamnă o moarte sigură.
Opinia publică se arată prea puţin interesată de aceste aspecte, chiar dacă este vorba de oameni de aceeaşi religie, cum este cazul bărcilor cu refugiaţi musulmani care au ajuns în Indonezia venind din Birmania.
De asemenea, guvernele din zonă acordă prioritate relaţiilor de bună vecinătate cu colegii lor din statele aflate sub regimuri dictatoriale, în loc să facă presiuni pentru o ameliorare a situaţiei.
Unele state din Europa au tendinţa să adopte o atitudine similară şi se poate vedea impactul dezastruos al acestei poziţii asupra Asiei.
Este un alt motiv pentru care ar trebui să cerem ţărilor asiatice să găsească o soluţie.
autor. -Dnă preşedintă, acest caz prezintă situaţia minorităţii dintr-o ţară în care minorităţile sunt, în cel mai bun caz, marginalizate şi, în cel mai rău caz, maltratate.
Poporul Rohingya a avut de suferit o dublă discriminare timp de mulţi ani.
Fiind de religie musulmană, li se refuză dreptul de a-şi practica credinţa în mod liber, un drept pe care noi, în UE, îl considerăm fundamental, iar moscheile lor au fost devastate şi desecrate.
Ca minoritate etnică, poporului Rohingya i se refuză în mod sistematic drepturile civile pe care noi, cei din restul lumii, le considerăm inerente: dreptul la căsătorie, dreptul la liberă circulaţie, dreptul de a fi recunoscuţi ca cetăţeni ai ţării în care trăiesc şi dreptul la educaţie.
Contemplându-ne propriile realizări în domeniul respectării drepturilor omului, noi, cei din UE, tindem să uităm că multe popoare din lume nu se pot bucura nici de cele mai fundamentale drepturi.
Noi, cei din cadrul acestei adunări, suntem conştienţi de situaţia generală a cetăţenilor din Birmania, dar de la revolta călugărilor budişti din 2007, această ţară a dispărut treptat din conştiinţa publică.
Soarta cutremurătoare a prea puţin cunoscutului popor Rohingya, în special a refugiaţilor care fug pe mare în bărci şi care fac obiectul acestei rezoluţii, ne-a trezit din nou atenţia asupra regimului despotic din Birmania, o ţară de altfel foarte bogată, ca potenţial uman.
Brutalitatea juntei militare contrastează enorm cu acţiunile Thailandei, care şi-a declinat doar parţial, în opinia mea, responsabilitatea pentru refugiaţii aparţinând Rohingya, afirmând că majoritatea acestora sunt mânaţi doar de interese economice, ceea ce mi se pare a fi foarte puţin probabil, şi trimiţându-i înapoi.
Thailanda trebuie să îşi ia mai în serios rolul de forţă de stabilitate şi umanitate în regiune.
În schimb, ne putem aştepta la foarte puţine de la brutalii lideri militari birmanezi, care au rămas fără reacţie la apelurile noastre timp de atâţia ani.
Sper ca dispreţul juntei de generali pentru opinii civilizate să se întoarcă într-o zi şi să îi bântuie, de preferat în faţa unui tribunal penal internaţional, de îndată de Birmania se va elibera de tiranie.
autor. -Dnă preşedintă, regimul brutal la putere în Birmania a făcut ca mii de civili să părăsească, în mod constant, ţara în căutarea unui viitor mai sigur şi a unui vieţi mai bune în ţara vecină, Thailanda, sau via Thailanda, în alte ţări din Asia de Sud-Est.
Printre aceşti oameni neajutoraţi se numără şi comunitatea indigenă Rohingya din vestul Birmaniei care, în ultimii ani, au fost victimele epurării etnice derulate de guvernul birmanez.
Din păcate, autorităţile thailandeze nu au oferit refugiaţilor asistenţa umanitară pe care ar fi meritat-o.
În schimb, se pare că aceştia au fost persecutaţi cu înverşunare.
Facem apel la guvernul thailandez să respecte drepturile omului în ceea ce priveşt refugiaţii birmanezi şi să îi trateze cu respect, compasiune, demnitate şi omenie.
Această rezoluţie îmi oferă ocazia de a menţiona cazul scriitorului australian de origine cipriotă, Harry Nicolaides, care a fost condamnat la trei ani de închisoare în Thailanda pentru presupuse insulte la adresa familiei regale într-o carte scrisă în 2005.
Dl Nicolaides preda limba engleză la o universitate din Thailanda la acea vreme şi în cartea sa a făcut o referire anonimă la un membru al familiei regale thailandeze, iar lucrarea incriminată este, în mod clar, o ficţiune.
Pe durata procesului său, dl Nicolaides a fost nevoit să defileze în faţa mass-mediei internaţionale în lanţuri şi a relatat reporterilor că a fost supus la chinuri de neimaginat.
Dl Nicolaides şi-a cerut scuze în faţa familiei regale şi a făcut apel la o amnistiere regală.
Credem că scriitorul australian a fost supus îndeajuns unor pedepse şi maltratări de către autorităţile thailandeze, care au instrumentat acest caz fără tact şi în mod inadecvat şi solicităm acestora şi familiei regale să procedeze imediat la eliberarea dlui Nicolaides şi să permită reîntoarcerea acestuia în Australia.
O atitudine contrară ar fi neînţeleaptă, regretabilă şi dăunătoare pentru Thailanda.
Dnă preşedinte, astăzi vorbim despre Sri Lanka, Birmania şi Thailanda.
Cu ocazia altor sesiuni am vorbit şi despre alte ţări.
Totuşi, de fiecare dată este vorba de războaie civile fără sfârşit, crime şi încălcări ale drepturilor fundamentale ale omului.
Nu vom putea pune capăt acestor crime atroce, dacă nu recunoaştem că există forţe politice şi interese externe fără scrupule în spatele acestor războaie.
Aceste războaie nu ar putea dura la nesfârşit în ţările mai sărace, care nu şi-ar putea permite deloc un astfel de "lux”, dacă nu ar exista interese externe în spatele acestora.
De aceea, trebuie să facem două lucruri pentru a pune capăt stării de fapt.
În primul rând, trebuie să identificăm interesele şi forţele politice implicate şi, prin metode politice, să le cerem să înceteze.
În al doilea rând, trebuie să creăm o forţă militară expediţionară, poliţienească şi militară care să ia măsuri preventive acolo unde metodele politice nu dau niciun rezultat.
Uniunea Europeană are capacitatea de a face acest lucru.
autor. -Dnă preşedintă, tratamentul şi discriminarea la care este supusă comunitatea Rohingya ne cutremură pe noi toţi.
Ca minoritate musulmană în Birmania budistă, aceasta nu este recunoscută ca una din minorităţile etnice ale Birmaniei.
Nu au parte decât de foarte puţine drepturi legale, după cum o subliniază şi amendamentul 3 redactat de Glenys Kinnock, se confruntă cu o sărăcie impusă, li se refuzul dreptul la cetăţenia birmaneză, nu au dreptul la liberă circulaţie, sunt impozitaţi în mod arbitrar, li se confiscă pământurile şi li se refuză dreptul de a se căsători.
Nu este de mirare că mulţi dintre aceştia încearcă să părăsească Birmania, neavând nicio altă şansă.
Relatările şocante despre o mie de cetăţeni aparţinând comunităţii Rohingya care au navigat în bărci timp de 12 zile şi care, în loc să fie adăpostiţi la loc sigur de autorităţile thailandeze care i-au descoperit, au fost tractaţi şi apoi lăsaţi în voia sorţii în apele internaţionale fără echipament de navigaţie, apă sau alimente, sunt revoltătoare pentru oricine mai păstrează o urmă de decenţă umană.
Chiar ieri, într-un articol din The Guardian, au fost evidenţiate şi alte incidente.
Cel mai recent caz se referă la 220 de bărbaţi care au fost descoperiţi de pescarii din zonă plutind într-o barcă deschisă.
Aceşti refugiaţi pretind că au fost reţinuţi de autorităţile thailandeze pe o insulă îndepărtată timp de două luni şi că au fost bătuţi înainte de a fi forţaţi să intre în bărci şi lăsaţi în voia sorţii.
Trebuie examinate abuzurile şi lipsa unor acţiuni coordonate la nivel internaţional pentru a ajuta comunitatea Rohingya.
Thailanda trebuie să îşi asume şi ea anumite responsabilităţi.
Prim-ministrul thailandez trebuie să ia măsuri.
Problema abuzurilor comise de oficialităţile thailandeze trebuie tratată cu cea mai mare atenţie.
Guvernul thailandez trebuie să ratifice convenţia ONU privind statutul refugiaţilor şi protocolul din 1967.
După cum a spus şi Joel Chamy, vicepreşedinte al Refugees International din Washington, comunitatea Rohingya are nevoie de protecţie şi azil.
Thailanda nu s-a arătat dispusă să le ofere, iar problema nu va dispărea de la sine.
Există rapoarte în curs referitoare la tratamentul aplicat refugiaţilor birmanezi de către autorităţile din Malaezia.
Mulţi dintre refugiaţi sunt vânduţi ca sclavi, femeile şi copii sunt forţaţi să devină sclavi sexuali, iar bărbaţii sunt vânduţi ca mână de lucru pe vasele de pescuit.
Unii dintre peştii capturaţi de aceştia ar putea ajunge chiar pe mesele europenilor.
Sper ca astăzi să tragem un semnal de alarmă cu privire la situaţia refugiaţilor birmanezi şi, în special, a comunităţii Rohingya.
Acum două săptămâni, am avut ocazia de a vizita Birmania şi frontiera acesteia cu Thailanda.
Acolo am văzut cu ochii mei nedreptatea cu care tratăm unele zone ale lumii în termeni politici şi de mass-media.
De cele mai multe ori, nu ne mişcă decât titlurile de primă pagină.
Ceea ce am văzut în Birmania, şi care nu mai ţine capul de afiş al presei, este o dramă foarte puţin diferită de cele care ne-au făcut să ne mobilizăm în cazuri similare.
Avem de-a face cu exemple foarte clare de persecuţie, tortură, reţinere ilegală, viol şi alte atrocităţi comise de junta militară birmaneză.
Una dintre cele mai regretabile acţiuni recente a fost adoptarea unei aşa-numite constituţii care încalcă chiar şi principiile democratice de bază şi asigură impunitatea totală pentru toate actele pe care tocmai le-am menţionat.
Este de înţeles de ce oamenii fug de această situaţie, aşa cum a făcut comunitatea Karen de mai mulţi ani şi, conform textului rezoluţie de azi, aşa cum face şi comunitatea Rohingya, membrii acesteia căutând refugiu în Thailanda.
În această privinţă, am observat cu ocazia vizitei mele că atât Thailanda, cât şi comunitatea internaţională au adoptat o atitudine îngrijorător de submisivă faţă de junta militară din Birmania.
De exemplu, multe asociaţii ale avocaţilor, partide de opoziţie, refugiaţi sau prizonieri politici ne-au atenţionat cu privire la cumplitele consecinţe care s-ar putea abate asupra poporului birmanez în cazul în care comunitatea internaţională şi, în special, Uniunea Europeană sprijină şi aprobă alegerile de faţadă care urmează să fie organizate de SPDC în 2010.
Ne-au avertizat că acestea nu ar face decât să dea mână liberă juntei pentru a comite o gamă largă de crime care ar face obiectul impunităţii.
Grupurile politice şi etnice care se opun juntei sunt foarte bine organizate şi au redactat o constituţie alternativă, care se apropie mai mult de principiile pe care afirmăm că le apărăm în Uniunea Europeană.
De aceea, ar fi o greşeală din partea noastră să îi lăsăm pe aceşti oameni în voia sorţii, ceea ce ne-ar face complici, fie activi, fie pasivi, la dictatura din Birmania.
Dnă preşedintă, dnă comisar, stimaţi colegi, ieri am văzut nişte imagini cu refugiaţii Rohingya din Birmania.
Ceea ce caracterizează viaţa la bordul acestor bărci improvizate este suferinţa umană.
După o scurtă perioadă de detenţie, navele thailandeze i-au ghidat pe refugiaţi în afara apelor sale teritoriale şi i-au lăsat pradă disperării.
Şi totuşi, Thailanda vrea să pară primitoare cu refugiaţii şi solicitanţii de azil.
Mai mult, ca vecin direct al Birmaniei, Thailanda este la curent cu condiţiile inumane de viaţă datorate juntei, ceea ce îi determină pe mulţi birmanezi să emigreze, riscându-şi vieţile şi încercând să traverseze pe mare, ceea ce eu aş numi o traversare a morţii.
Facem apel la Thailanda şi celelalte ţări din ASEAN să caute o soluţie viabilă la situaţia refugiaţilor şi, în special, a comunităţii Rohingya, despre care vorbim azi.
Cerem, de asemenea, Thailandei să ratifice Convenţia ONU din 1951 privind refugiaţii şi Protocolul din 1967.
Dnă preşedintă, problema încălcării drepturilor omului în Birmania a fost discutată de mai multe ori în timpul acestei legislaturi parlamentare.
Birmania, o ţară faimoasă pentru templele sale budiste care abundă în obiecte din aur, este şi o închisoare pentru mii de birmanezi.
Aceştia trăiesc sub unul din cele mai ample regimuri politice din lume, de sub dominaţia căruia încearcă să scape îndreptându-se spre SUA, Australia, Canada, ţările Europei sau vecinii lor imediaţi.
După adoptarea mai multor rezoluţii prin care se cere eliberarea a mii de prizonieri politici, inclusiv a multor lideri ai opoziţiei, printre aceştia numărându-se şi un fost laureat al premiului Nobel, precum şi după proteste din partea organizaţiilor internaţionale împotriva recrutării copiilor din Birmania, care sunt mai apoi obligaţi să muncească şi cărora nu li se acordă îngrijirea adecvată, discutăm astăzi despre problema încălcării drepturilor omului.
Încercând să scape de acest iad birmanez, mii de oameni - membri ai minorităţii musulmane - au fost capturaţi în bărcile lor navigând în apele teritoriale thailandeze, au fost forţaţi să intre în apele internaţionale şi au fost lăsaţi fără echipament de navigaţie sau alimente, iar unii dintre aceştia au fost chiar aruncaţi în închisori.
Minoritatea etnică musulmană este, de asemenea, persecutată de regimul militar la putere în Birmania.
Aceasta include refuzul acordării drepturilor cetăţeneşti, încarcerarea, accesul limitat la educaţie, bariere în calea căsătoriei, restricţii legate de libera circulaţie, precum şi distrugerea moscheilor, a bisericilor şi a altor lăcaşuri de cult.
Deşi ar trebui să apreciem permisiunea acordată de autorităţile thailandeze refugiaţilor de a se adăposti temporar pe teritoriul acesteia, precum şi declaraţia prim-ministrului thailandez prin care se anunţa demararea unor investigaţii, evenimentele recente sunt, în mod evident, o încălcare clară a drepturilor omului de către autorităţile thailandeze.
Bineînţeles că vom susţine rezoluţia care, totuşi, nu rezolvă problema tragediilor umane din regiune, fondul conflictelor fiind reprezentat nu doar de regimul militar inuman şi de conflictele religioase, ci şi de interesele diferitelor forţe implicate.
De aceea, este necesar să ne opunem mai eficient juntei militare şi tendinţelor separatiste ale grupurilor care îi persecutează pe cei aparţinând altor religii.
(PL) Dnă preşedintă, în ultimii ani, mii de birmanezi au părăsit Birmania de teama unor represiuni din partea regimului militar la putere şi datorită foametei, căutând să se refugieze în Thailanda sau în ţările vecine din Asia de Sud-est.
Acesta este, în special, cazul minorităţii etnice Rohingya din vestul ţării.
Acestora li se refuză în mod constant acordarea cetăţeniei, libertatea lor de exprimare şi de circulaţie sunt limitate şi li se refuză anumite drepturi elementare ale omului.
Problema refugiaţilor birmanezi are o dimensiune regională, iar ţările vecine, cum ar fi India, Bangladesh sau Indonezia, trebuie să conlucreze mai îndeaproape pentru a găsi soluţii şi pentru a oferi refugiaţilor un adăpost şi o îngrijire adecvată.
Agenţiile internaţionale raportează cazuri de tratamente inumane aplicate refugiaţilor birmanezi şi deportarea lor brutală, ceea ce ar fi sinonimă cu condamnarea lor la o moarte sigură.
Atunci când garda de coastă thailandeză a forţat o barcă cu o mie de refugiaţi să reintre în larg, fără alimente la bord, acesta a fost un act inuman care a dus la moartea mai multor refugiaţi.
În plus, acţiunile regimului militar birmanez şi actele de violenţă comise împotriva minorităţii Rohingya trebuie condamnate cu fermitate şi trebuie să se insiste în favoarea reinstaurării depline a drepturilor acestora.
(LT) Există două faţete ale acestor evenimente tragice de la frontiera birmano-thailandeză.
Este regretabil că autorităţile thailandeze au recurs la astfel de măsuri nejustificabile, cu atât mai mult cu cât Thailanda este recunoscută ca fiind un stat în care se respectă drepturile omului şi care oferă adăpost multor refugiaţi.
Prim-ministrul a afirmat că aceste evenimente vor fi investigate şi că cei care au avut un comportament reprobabil faţă de refugiaţii birmanezi vor fi pedepsiţi.
Să sperăm că aceste angajamente vor fi duse la bun sfârşit.
Pe de altă parte, nu este pentru prima dată când discutăm despre comportamentul indecent şi inadmisibil al regimului din Birmania.
Cred că Uniunea Europeană ar trebui să ia măsuri mai stricte în acest sens şi cu siguranţă că aşteptăm şi fapte, nu doar vorbe din partea puterilor mondiale.
China, în special, trebuie să facă presiuni asupra Birmaniei pentru a respecta drepturile opoziţiei şi ale minorităţilor de acolo.
Dnă preşedintă, astăzi, această adunare a adoptat un raport privind normele minime de primire a solicitanţilor de azil.
Acesta are relevanţă şi pentru ţări ca Birmania sau Thailanda.
Ne aflăm astăzi, aici, în numele reprezentanţilor Parlamentului European, pentru a apăra drepturile minorităţii musulmane din Birmania.
Situaţia a devenit şocantă şi alarmantă, soldaţii thailandezi forţând refugiaţii birmanezi să iasă în larg în bărci fără motor; cel puţin 500 dintre aceştia şi-au pierdut viaţa.
Pentru Thailanda, relatările supravieţuitorilor sunt, cel puţin, incriminante.
Să trimiţi refugiaţii înapoi în calea pericolului este îndeajuns de grav, dar să îi forţezi să plutească în derivă, pentru ca în final aceștia să moară, este mult mai grav.
Alţii au ajuns să muncească ca sclavi în Thailanda.
Prim-ministrul thailandez a promis că va avea loc o investigaţie, dar trebuie să îi oferim sprijin, pentru ca acesta să poată acţiona independent de forţele armate şi în conformitate cu normele internaţionale de conduită umană.
(PL) Dnă preşedintă, am dezbătut de multe ori în cadrul acestei adunări situaţia din Birmania.
De aceea, nu trebuie să surprindă pe nimeni că populaţia birmaneză aflată în pericol recurge la astfel de încercări drastice de a scăpa, traversând Marea Andaman.
Cei care ajung pe coasta Thailandei sunt, deseori, trataţi într-un mod inuman.
Sunt trimişi înapoi pe mare cu mâinile legate şi în bărci fără motor.
46 de membri ai minorităţii Rohingya au fost luaţi prizonieri de către Comandamentul de operaţiuni pentru securitate internă al Thailandei, după ce au ajuns pe insula Phrathong.
Aceştia nu beneficiază de asistenţă juridică şi nu au nici acces la avocaţii care se ocupă de problemele refugiaţilor.
Refugiaţii birmanezi au nevoie imediată de adăpost şi asistenţă umanitară.
membru al Comisiei. -Dnă preşedintă, Comisia Europeană urmăreşte cu interes prioritar situaţia din Myanmar şi Thailanda, inclusiv recentele incidente în care refugiaţi din Bangladesh şi Myanmar au eşuat pe coastele Thailandei.
Thailanda adăposteşte aproximativ 140 000 de refugiaţi în nouă tabere situate de-a lungul frontierei.
Mai mult de un milion de cetăţeni birmanezi constituie o parte importantă a forţei de muncă din Thailanda în sectorul agricol, textil şi turistic.
Comunitatea Rohingya, care a ajuns pe mare în Thailanda, este parte a emigraţiei cu multe faţete, forţate sau voluntare, din Birmania.
Mai mult, Thailanda trebuie să se ocupe şi de problemele altor refugiaţi, cum ar fi poporul Hmong din Laos.
Complexitatea acestor chestiuni necesită o soluţie politică, umanitară şi economică de amploare.
Comisia poartă dezbateri intense cu comunitatea internaţională şi cu guvernul thailandez pentru a se găsi posibile soluţii în acest sens.
Recentele instabilităţi politice din Thailanda au întrerupt dialogul cu guvernul asupra acestor aspecte, dar nu este decât o situaţie temporară.
Prin urmare, Comisia se aşteaptă ca iniţiativa UE care priveşte guvernul să se transforme într-o abordare constructivă.
La 29 ianuarie 2009, troica UE a transmis toate aceste preocupări autorităţilor thailandeze la nivel de ambasadori la Bangkok.
Am salutat intenţia guvernului thailandez de a investiga în mod detaliat evenimentele petrecute şi de a face cunoscute constatările sale, solicitând guvernului să îi trateze pe cei care intră la bordul bărcilor în apele teritoriale thailandeze, în conformitate cu normele internaţionale umanitare şi normele privind drepturile omului.
Comisia apreciază intenţia guvernului thailandez de a permite accesul oficialilor din partea Înaltului Comisariat al Naţiunilor Unite pentru Refugiaţi la persoanele care sosesc la bordul bărcilor.
Comisia încurajează, de asemenea, guvernul thailandez să caute o cooperare regională care să implice şi Înaltul Comisariat al ONU pentru Refugiaţi, deoarece problema comunităţii Rohingya şi celelalte chestiuni legate de strămutare menţionate anterior necesită un răspuns amplu.
În concluzie, o soluţie viabilă nu poate fi obţinută prin consideraţii de securitate pe termen scurt, ci trebuie să aibă în vedere aspectele pe termen lung legate de situaţia politică, umanitară şi socio-economică.
În ciuda faptului că Thailanda nu a ratificat Convenţia din 1951 privind refugiaţii, guvernul regal din Thailanda a dat dovadă, în trecut, de preocupări de ordin umanitar.
Comisia va continua să reamintească autorităţilor thailandeze că este necesară respectarea normelor internaţionale privind drepturile omului, ca precondiţie pentru găsirea unei soluţii.
Dezbaterea a fost închisă.
Votul va avea loc la sfârşitul dezbaterilor.
3.
Refuzul extrădării lui Cesare Battisti de către Brazilia
Următorul punct pe ordinea de zi este dezbaterea a şase propuneri de rezoluţii referitoare la refuzul Braziliei de a-l extrăda pe Cesare Battisti.
autor. - (IT) Dnă preşedintă, doamnelor și domnilor, Antonio Santoro, gardian de penitenciar, Lino Sabadin, măcelar, Perluigi Torregiani, bijutier şi Andrea Campagna, agent de poliţie: acestea sunt numele celor patru cetăţeni care, împreună cu mulţi alţii, şi-au pierdut viaţa între 6 iunie 1978 şi 19 aprilie 1979, ca urmare a crimelor nesăbuite comise de organizaţiile teroriste care au încercat să răstoarne regimul democratic din Italia.
Iar numele unuia dintre aceşti criminali este Cesare Battisti.
În primul rând, aş dori să mă alătur regretelor exprimate de preşedintele italian, Giorgio Napolitano, faţă de decizia luată de dl Lula, preşedintele Braziliei, de a acorda statutul de refugiat politic teroristului italian Cesare Battisti, care a fost condamnat în instanță la închisoare pe viaţă pentru comiterea acestor patru crime în "anii de plumb”.
Permiteți-mi să vă reamintesc că Battisti a fost găsit vinovat nu doar de justiţia italiană, ci şi de cea franceză şi de Curtea Europeană a Drepturilor Omului.
Acesta este un act inexplicabil şi de o mare gravitate care nu poate fi trecut cu vederea de instituţiile europene.
Avem o datorie faţă de rudele victimelor lui Battisti, dar şi mai important este că avem această obligaţie în virtutea strategiei antiteroriste pe care Uniunea Europeană o aplică de mulţi ani pentru a garanta siguranţa cetăţenilor şi menţinerea instituţiilor democratice.
Să stăm cu mâinile în sân ar însemna să zădărnicim toate eforturile făcute de-a lungul anilor pentru a lupta împotriva unei ameninţări omniprezente.
Grupul Partidului Popular European (Creştin-Democrat) şi al Democraţilor Europeni speră, de asemenea, că Brazilia îşi va reconsidera poziţia şi va cântări mai bine această chestiune delicată, care este totuşi o solicitare îndreptăţită şi legitimă.
Brazilia este o mare democraţie care a beneficiat întotdeauna de relaţii excelente cu Europa şi cu Italia; tocmai de aceea am fost luaţi prin surprindere de această uşă trântită în nas.
Prin urmare, din consideraţie pentru relaţiile noastre de prietenie şi respect, din consideraţie pentru acordurile de prietenie, cooperare şi parteneriat dintre Brazilia şi Uniunea Europeană, fie că acestea sunt economice sau politice, răspunsul părţilor trebuie să fie decisiv şi eficace.
Europa trebuie să sprijine acţiunea guvernului italian, care face uz de toate formele legitime de presiuni politice şi diplomatice şi acţiuni legale pentru a se face dreptate.
Decizia luată de Brazilia contrastează enorm cu imaginea Uniunii Europene, din moment ce implică faptul că într-unul din statele membre au loc acte de persecuţie şi tortură din motive politice.
Pe scurt, avem de-a face cu o situaţie inacceptabilă care, mai presus de toate, nu are nicio justificare reală.
Dnă preşedintă, cred că dl Mauro a descris foarte bine situaţia.
Battisti este un criminal: acesta a ucis patru oameni.
A fost, de asemenea, găsit vinovat de instanţa italiană şi de alte acte cum ar fi apartenenţa la un grup armat, posesie de arme de foc - o infracţiune gravă în majoritatea ţărilor europene - şi acte de violenţă.
Acest om a fost găsit vinovat de o instanţă judecătorească din Italia.
Cu toate acestea, aflăm că la 17 decembrie, guvernul brazilian, un guvern democratic de altfel, i-a acordat acestuia statutul de refugiat politic.
După cum a precizat şi dl Mauro, Uniunea Europeană trebuie să dea dovadă de solidaritate cu guvernul italian şi să arate Braziliei, o ţară democratică prietenă, că s-a comis o greşeală.
Autorităţile braziliene ne-au informat că această chestiune este încă în stadiul unui apel la Curtea Supremă Federală, dar este lamentabil faptul că acest caz a ajuns până acolo.
Trebuie reamintit şi că Curtea Europeană a Drepturilor Omului a respins cererea dlui Battisti de a i se acorda protecţie şi că Uniunea Europeană îşi bazează acţiunile pe respectarea drepturilor fundamentale ale omului, care este o componentă esenţială a constituţiei europene.
În consecinţă, ţinând cont de relaţiile de prietenie dintre Uniunea Europeană şi Brazilia, ar trebui să se reamintească autorităţilor braziliene că UE este un aliat şi un prieten şi sperăm să nu fim trataţi altfel, după cum a fost cazul şi în trecut.
autor. -(SV) Aş fi dorit să discutăm mai degrabă situaţia din Filipine, unde UE ar fi putut să contribuie la salvarea multor vieţi omeneşti.
Discutăm acum despre un caz judiciar individual care se află în curs de examinare de către instanţă şi în legătură cu care avem tupeul de a spune că vom susţine respectarea principiului statului de drept.
Acolo de unde vin eu, unul din principiile fundamentale ale statului de drept este acela că parlamentul nu poate interveni în cazurile judiciare individuale.
Eu şi grupul din care fac parte considerăm că nu este oportun să discutăm în parlament un caz individual aflat pe rolul unei instanţe.
Din păcate, aceasta nu este nici prima şi, cu siguranţă, nici ultima oară, pentru că în curând vom vota asupra raportului Medina, care face exact acelaşi lucru.
Într-un caz similar aflat în curs de examinare de către instanţa din Suedia şi legat de încălcarea drepturilor de autor de către Pirate Bay, Parlamentul a făcut comentarii referitoare la responsabilitatea părţilor, deşi cazul se afla pe rol.
Sper ca această practică să nu se transforme în obişnuinţă pentru că dacă va fi astfel, noi, cei din Europa, ne vom opune şi vom condamna propriile noastre principii ale statului de drept, ceea ce nu este deloc de dorit.
Vă mulţumesc.
Îmi cer scuze, am uitat să menţionez un lucru important.
Dacă nu suntem mulţumiţi de modul în care Brazilia şi Europa abordează chestiunea extrădărilor şi dacă nu suntem mulţumiţi de modul în care sunt interpretate legile în instanţele naţionale, ar trebui să schimbăm legile pentru ca acestea să fie la fel pentru toţi.
Nu trebuie să ne implicăm şi să încercăm să influenţăm decizia într-un caz individual.
Rolul acesta revine judecătorilor, procurorilor şi celor care apără legea, nu Parlamentului.
Noi suntem cei care facem legile, iar principiile statului de drept ne dictează faptul că instanţele sunt cele care le interpretează.
Dnă preşedintă, stimaţi colegi, este regretabil faptul că un deputat ia cuvântul în cadrul acestei adunări fără ca măcar să fi citit textul rezoluţiei, redactat şi semnat de toate grupurile importante, şi să susţină lucruri eronate: procedurile judiciare s-au încheiat cu mult timp în urmă.
Daţi-mi voie să încercăm să examinăm problema.
Actele delirante ale unui terorist şi ale unui criminal, condamnat de mai multe ori, nu pot fi apărate de un guvern al unei ţări prietene cu care avem o relaţie de colaborare.
Dorim să subliniem necesitatea unei dezbateri în cadrul Consiliului, exprimată deja într-o scrisoare adresată preşedintelui în exerciţiu al Uniunii, care, pornind de la această situaţie inedită şi ţinând seama de noile forme ale terorismului internaţional, să abordeze şi să convină asupra unor norme comune de extrădare, fie în cadrul celor 27 de ţări membre ale Uniunii, fie în relaţia UE cu ţările terţe.
Nu este posibil ca un criminal care a ucis oameni nevinovaţi şi care a profitat de toate mijloacele posibile pentru a se sustrage justiţiei şi nevoii de dreptate a rudelor victime să îşi aroge rolul unei victime a persecuţiei şi să creeze precedente periculoase în detrimentul legii şi al societăţii.
în numele grupului ALDE. - Dnă preşedintă, cei care sunt găsiţi vinovaţi de către instanţele noastre trebuie să suporte consecinţele şi nu trebuie să îşi poată găsi refugiu în nicio ţară din lume.
Cesare Battisti este un criminal condamnat în Italia, iar poziţia adoptată de autorităţile braziliene de a-l proteja de braţul justiţiei din UE nu este doar inacceptabilă, ci şi regretabilă şi condamnabilă cu cea mai mare fermitate, iar noi, la fel ca orice altă autoritate sau organism al UE, avem tot dreptul să o spunem.
Sper ca guvernul brazilian să revină la sentimente mai bune şi să reexamineze cazul pentru a face ceea ce se aşteaptă să facă, şi anume să îl extrădeze pe Battisti în Italia cât mai curând posibil şi acest lucru înainte ca toată această afacere să aibă consecinţe grave asupra relaţiilor, de altfel foarte bune, dintre UE şi Brazilia.
Brazilia nu trebuie să devină un loc de refugiu pentru criminalii condamnaţi, iar UE nu trebuie să permită criminalilor să se sustragă pedepsei.
în numele grupului UEN. - (IT) Dnă preşedintă, doamnelor și domnilor, prin această propunere de rezoluţie comună, Parlamentul îşi va face auzită vocea plină de autoritate la nivel internaţional pentru a se reconsidera extrădarea lui Cesare Battisti şi, mai presus de toate, pentru a se constitui într-un omagiu şi dovadă de solidaritate cu familiile victimelor care, mai bine de 20 de ani, au aşteptat să li se dea curs dreptului fundamental la justiţie, refuzat de atâta timp.
Nu este nevoie de alte cuvinte, astfel încât, dnă preşedintă, stimaţi colegi, doresc să dedic cele câteva momente rămase din timpul alocat discursului meu păstrării unui moment de reculegere în amintirea celor ucişi.
(IT) Dnă preşedintă, stimaţi colegi, doresc să mulţumesc dnei Angelilli pentru acest gest important, care ilustrează cât de diferită este atitudinea acestei adunări de cea a Uniunii Europene, care, la fel ca Pilat din Pont, se spală pe mâini cu ipocrizie de întreaga afacere, când de fapt este vorba de două ţări membre implicate: Italia, care a plătit un preţ extrem de mare pentru terorism cu toate victimele acestuia şi anii dificili, şi Franţa, care este implicată până peste cap în toată această afacere datorită intereselor deplorabile ale infamului lobby de stânga al "caviarului”, care s-a făcut remarcat deja în cazul Petrella şi probabil şi prin rolul jucat de serviciile secrete.
În acest mod, Europa ajunge să submineze directivele antiteroriste şi să îşi piardă autoritatea în cadrul strategiei globale de luptă împotriva terorismului.
Mă întreb dacă situaţia ar fi fost alta în cazul în care am fi avut de-a face cu un terorist german aparţinând Facţiunii Armata Roşie.
Cu toate acestea, Europa îi transmite Braziliei că, în cazul în care nu va extrăda un criminal comun şi comunist ca Battisti, care azi are curajul de a-şi bate joc de victimele sale chiar din pragul închisorii, ar însemna să se coboare la nivelul unei ţări în care îşi găsesc refugiu cei mai înverşunaţi criminali şi terorişti.
O astfel de atitudine ar aduce în discuţie toate acordurile noastre de parteneriat şi cred că şi participarea la G8.
Trebuie să fim foarte clari în a sublinia că: este inacceptabil să se cadă de acord cu teroriştii.
Teroriştii condamnaţi în temeiul unor proceduri legitime - deoarece ţara noastră beneficiază de un sistem judiciar performant în care nimeni nu este torturat, iar procedurile sunt legale - trebuie să îşi ispăşească pedeapsa până la ultima zi.
Teroriştii, criminalii şi comuniştii!
(DE) Dnă preşedintă, am solicitat cuvântul deoarece am fost preşedinte al grupului de parteneriat parlamentar Germania-Brazilia din cadrul camerei inferioare a parlamentului german, timp de 10 ani, şi cunosc Brazilia foarte bine.
Sunt într-adevăr surprins de refuzul administraţiei Lula de a extrăda un criminal condamnat într-un stat membru al Uniunii Europene.
Sper ca procedurile din Brazilia să se încheie cât mai curând posibil.
Administraţia Lula s-a angajat să respecte drepturile omului.
Unul din elementele inerente ale acestei poziţii este faptul că criminalii condamnaţi trebuie aduşi în faţa justiţiei, astfel încât sper că această propunere de rezoluţie va beneficia de o susţinere adecvată.
Personal, voi face uz de contactele mele cu parlamentarii brazilieni pentru a mă asigura că se fac presiuni asupra guvernului şi pe plan intern pentru a se da curs acestei cereri de extrădare.
(PL) Dnă preşedintă, după încheierea celui de-al Doilea Război Mondial, mulţi criminali de război nazişti au fugit în America de Sud pentru a se sustrage justiţiei.
Încercările de a-i aduce înapoi şi de a-i pune la dispoziţia justiţiei au fost extrem de dificile.
Aceasta a dus la acţiuni disperate, cum a fost şi cea derulată de forţele speciale israeliene care l-au răpit, pur şi simplu, pe Eichmann din America de Sud pentru a-l aduce în faţa instanţelor de judecată.
Este evident că tradiţia fugii în America de Sud este încă la mare preţ, la fel şi convingerea că acolo se poate găsi refugiu şi se poate trăi în linişte şi pace fără a da socoteală în faţa justiţiei pentru crimele comise.
Acţiunile de acest gen, cum este poziţia guvernului brazilian, menţin această convingere şi pot duce, din păcate, la răspândirea amplă a sentimentului de impunitate.
De aceea, este extrem de important să se adopte prezenta propunere de rezoluţie referitoare la extrădarea lui Battisti.
membru al Comisiei. -Dnă preşedintă, Comisia este la curent cu decizia recentă a ministrului justiţiei din Brazilia de a acorda azil politic unui cetăţean italian, Cesare Battisti, condamnat în lipsă la închisoare pe viaţă de instanţa de judecată din Italia.
Am examinat cu mare atenţie rolul Comisiei în această situaţie, în special după ce ministrul pentru afaceri europene al Italiei, Andrea Ronchi, a cerut săptămâna trecută vicepreşedintelui Barrot ca UE să susţină solicitarea extraordinară de extrădare adresată guvernului brazilian.
După cum am explicat şi guvernului italian, Comisia nu se poate implica în acest caz.
Tratatul UE este foarte clar în această privinţă: Competenţele legale ale Uniunii Europene şi ale Comisiei în domeniul cooperării în materie de drept penal se limitează la teritoriul celor 27 de state membre.
Uniunea Europeană poate facilita extrădarea între statele membre, dar nu deţine competenţe în ceea ce priveşte acordurile de cooperare în materie de drept penal între statele membre şi ţările terţe.
Relaţiile bilaterale ale Italiei şi Braziliei în această privinţă se bazează pe acordul bilateral semnat în 1989.
Dezbaterea a fost închisă.
Vom proceda acum la exprimarea votului.
Dezbateri asupra cazurilor de încălcare a drepturilor omului, a democraţiei şi a statului de drept (dezbatere)
1.
Situaţia în Sri Lanka (vot)
Înainte de votul asupra alineatului (2):
Sunt prezent aici la această dezbatere, dar ca urmare a unui acord convenit de Grupul Socialist din Parlamentul European, nu voi participa la vot.
Totuşi, sunt prezent aici.
autor. -Dnă preşedintă, vreau doar să cer o modificare de ultim moment referitoare la formularea amendamentului oral - dacă colegii îmi vor permite - deoarece am reuşit să identificăm cauza confuziei din rezoluţia comună.
Formularea iniţială era "non-fire period”, dar aceasta nu avea niciun sens, astfel încât am modificat-o în "cease fire”.
Se pare că în textul oficial al declaraţiei copreşedinţilor, care include Uniunea Europeană, se foloseşte formularea "non-fire period”, ceea ce mi se pare destul de straniu, dar totuşi acesta este textul scris.
Prin urmare, am putea modifica "non-fire” în "no fire”, mai degrabă decât "cease-fire”, deoarece astfel s-ar păstra textul oficial redactat de copreşedinţi?
Dnă preşedintă, cred că mai este ceva care trebuie modificat şi consider că dl Tannock ar trebui să ne spună despre ce este vorba înainte de a trece la vot.
Mai există o mică modificare.
autor. - Dnă preşedintă, este vorba despre includerea cuvântului "umanitar” pentru a specifica despre ce fel de asistenţă vorbim.
Dar cel mai important este să folosim formularea "no-fire period”, care apare în declaraţia copreşedinţilor.
author. -(ES) Da, ar fi ceva, dar nu ştiu dacă este vorba de o neînţelegere sau nu.
În teorie, în versiunea pe care o avem de la amendamentele orale, în text ar trebui să apară "cease-fire”, nu "non-fire”.
Aşa este sau am înţeles eu greşit?
În text ar trebui să apară "cease-fire”.
autor. -Dnă preşedintă, tocmai mi-am dat seama că, datorită ordinii în care au fost imprimate amendamentele pe lista de vot, am citit de fapt amendamentul oral la considerentul K. Îmi cer scuze pentru confuzie, dar de fapt acum suntem la amendamentele la alineatul (2).
Acesta ar putea fi motivul confuziei.
Am putea schimba ordinea de pe lista de votare?
Îmi cer scuze, dar pe lista mea apar aceste chestiuni într-o ordine eronată.
Am citit de fapt modificarea pe care am dorit să o aduc la considerentul K, nu la alineatul (2), astfel încât acesta este cel asupra căruia vom vota în continuare.
Îmi cer scuze pentru confuzie.
Amendamentul la alineatul (2), care ar fi trebuit să fie cel de data trecută este: "Consideră că o victorie militară asupra TITE, astfel cum este aceasta preconizată de guvernul din Sri Lanka, nu va elimina nevoia de a găsi o soluţie politică pentru a asigura o pace durabilă”.
Astfel apare pe lista de vot.
Dnă preşedintă, pentru a da dovadă de corectitudine, cred că acum ar trebui să votăm asupra considerentului K.
autor. -Dnă preşedintă, acum voi repeta varianta corectă pentru a clarifica şi nedumerirea dlui Romeva i Rueda.
Considerentul K, astfel cum a fost modificat oral, are următorul conținut: "întrucât copreşedinţia Conferinţei de la Tokio invită, în comun, guvernul Republicii Sri Lanka şi gruparea TITE să declare încetarea temporară a focului pentru a permite evacuarea bolnavilor şi a răniţilor şi acordarea de ajutor umanitar populaţiei civile”.
2.
Situaţia refugiaţilor birmani în Thailanda (vot)
Înainte de votul asupra alineatului (2):
autor. -Dnă preşedintă, remarc din nou că oficialii nu au scris amendamentele orale în aceeaşi ordine ca cea în care ar trebui să se voteze, astfel încât voi fi mai atent să respect ordinea corectă de această dată.
La alineatul (2), dorim să adăugăm la sfârşitul acestuia următoarele cuvinte: "precum şi sărăcirea forţată, impozitarea arbitrară şi confiscarea terenurilor”.
autor. -Dnă preşedintă, amendamentul oral la alineatului (5) are următorul conținut: "salută cooperarea guvernului thailandez cu Înaltul Comisariat al Naţiunilor Unite pentru Refugiaţi şi solicită să se permită accesul imediat şi nerestricţionat la toţi membrii reţinuţi ai comunităţii Rohingya sosiţi pe mare, pentru a se stabili nevoile de protecţie ale acestora;solicită, în acelaşi timp, guvernului thailandez să ratifice Convenţia din 1951 privind statutul refugiaţilor şi Protocolul aferent din 1967”. '.
autor. -Dnă preşedintă, voi da citire acum textului integral al alineatului (6), astfel cum a fost modificat oral: "Subliniază că problema refugiaţilor sosiţi pe mare, care afectează Thailanda şi celelalte ţări, este, în esenţă, una regională; priveşte în mod pozitiv eforturile guvernului thailandez de a creşte cooperarea între vecinii din regiune pentru a se găsi soluţii la problema refugiaţilor Rohingya; salută, în acest sens, reuniunea care a avut loc la 23 ianuarie între Secretarul permanent pentru afaceri externe, Kasit Piromya şi ambasadorii Indiei, Indoneziei, Bangladeshului, Malaeziei şi Birmaniei;face apel la toate statele membre ale ASEAN şi, în special, la preşedinţia thailandeză şi organizaţiile internaţionale competente să conlucreze pentru a găsi o soluţie permanentă la această problemă care există de mult timp; '.
autor. -Dnă preşedintă, considerentul E ar avea următorul conținut: "întrucât agenţia pentru refugiaţi a Naţiunilor Unite şi-a exprimat îngrijorarea în legătură cu relatările privind tratamentul neadecvat aplicat refugiaţilor birmanezi şi a reuşit să obţină accesul la aproximativ 126 de membri ai comunităţii Rohingya aflaţi încă în arestul autorităţilor thailandeze”.
3.
Refuzul extrădării lui Cesare Battisti de către Brazilia (vot)
Votare
Următorul punct este votarea.
(Pentru rezultatul votului şi alte informaţii privind votul exprimat: vă rugăm să consultaţi procesul verbal).
- Înainte de vot:
(FR) Dnă preşedintă, veţi crede că doresc să caut nod în papură, dar consider că astfel de rapoarte importante, astfel de rezoluţii cu impact major votate de un număr atât de mic de deputaţi - vina nu aparţine, desigur, celor prezenţi azi aici - sincer, mi se pare a fi o situaţie fără ieşire şi mă face să mă îndoiesc de credibilitatea noastră.
De aceea, personal nu voi putea accepta pentru mult timp această stare de fapt şi, la un moment dat, va trebui să se pună problema existenţei cvorumului.
Sunt conştientă de faptul că trebuie să existe cel puţin 40 de membri care să solicite verificarea cvorumului.
Din moment ce suntem cu puţin peste 40 de persoane aici, este destul de dificil, dar totuşi consider că trebuie făcut ceva în acest sens.
(Aplauze)
Din moment ce această problemă a fost ridicată de mai puţin de 40 de membri, vom proceda acum la exprimarea votului.
Dnă preşedintă, acelaşi lucru se întâmplă de cinci ani încoace.
Astăzi nu este o excepţie.
Este cam târziu să luăm act de acest lucru abia acum.
(CS) Doresc doar să subliniez că această problemă priveşte gupul socialist şi, posibil, şi alte grupuri, dar nu şi Partidul Popular European, care este conştient de responsabilitatea care îi revine în această dezbatere importantă şi este prezent astăzi aici într-un număr cu mult mai mare decât alţii.
(FR) Dnă preşedintă, aveţi deplină dreptate.
Procedura de cvorum se poate aplica doar dacă există o solicitare în acest sens din partea a cel puţin 40 de membri sau dacă preşedintele de şedinţă solicită acest lucru.
Prin urmare, dacă dumneavoastră sunteţi de acord şi dacă consideraţi că este necesar, după cum a precizat şi dna Roure, având în vedere importanţa acestei dezbateri şi faptul că nu poate fi suspendată chiar acum, doar dumneavoastră aţi putea solicita verificarea cvorumului şi puteţi dispune anularea exprimării votului.
autor. - (IT) Dnă preşedintă, doresc să îi mulţumesc dlui Onesta, dar cred că încă o încercare de a salva in extremis un terorist care a fost condamnat în repetate rânduri a eşuat.
(DE) Dnă preşedintă, vreau doar să spun că joi după-amiază se discută cele mai importante chestiuni şi că, prin urmare, având în vedere urgenţa situaţiei, aceste chestiuni importante trebuie într-adevăr soluţionate tot joi după-amiază.
Singurii vinovaţi pentru actuala stare de fapt sunt cei care absentează în zilele de joi.
Aceştia sunt absenteişti şi ar trebui să se mai gândească dacă doresc, într-adevăr, să candideze din nou pentru Parlamentul European.
Problema are o dimensiune politică mult mai amplă.
Mulţi sunt cei vinovaţi: grupurile politice şi fiecare membru în parte.
Nu pot să trec cu vederea procedurile, dle Onesta.
Regula spune că pot da curs doar solicitării venite din partea a cel puţin 40 de membri, ceea ce nu este cazul în situaţia de faţă.
Corectările voturilor:şi intenţiile de vot a se vedea procesul-verbal
Continuări ale avize:or şi rezoluţiilor Parlamentului a se vedea procesul-verbal&lt;
Decizii privind anumite documente a se vedea procesul-verbal
Transmiterea textelor: adoptate în cursul prezentei şedinţe a se vedea procesul-verbal
Declaraţii scrise înscrise în registru (articolul 116 din Regulamentul de procedură)c a se vedea procesul-verbal
Calendarul următoarelor şedinţe consultaţi procesul-verbal
Calendarul următoarelor şedinţe consultaţi procesul-verbal
(Ședința a fost închisă la ora 4.35 p.m.)
Reluarea sesiunii
Declar reluată sesiunea Parlamentului European suspendată joi, 5 februarie 2009.
Declaraţiile Preşedinţiei
Doamnelor şi domnilor, cu două săptămâni în urmă, un inginer polonez, Piotr Stańczak, care a fost ţinut ostatic de către terorişti în Pakistan începând din septembrie anul trecut, a fost ucis de aceştia.
În numele Parlamentului European, aş dori să îmi exprim indignarea profundă faţă de asasinarea brutală a unui om nevinovat, cetăţean polonez şi cetăţean al Uniunii Europene.
Parlamentul European condamnă în termenii cei mai duri acest act criminal.
Am dori să adresăm familiei victimei şi tuturor rudelor sale cele mai sincere sentimente de compasiune şi condoleanţe.
Terorismul reprezintă un atac direct asupra libertăţii, drepturilor umane şi democraţiei.
Terorismul reprezintă o încercare prin care se urmăreşte atingerea obiectivelor prin violenţă oarbă şi distrugere a valorilor noastre comune.
Acesta reprezentă unul dintre cele mai mari pericole la adresa securităţii şi stabilităţii comunităţii internaţionale.
Terorismul reprezintă o crimă pe care nu o putem accepta sub nicio formă.
Doamnelor şi domnilor, în limba maternă a inginerului ucis, aş dori să spun "Niech spoczywa w wiecznym pokoju” [Să se odihnească în pace].
În memoria lui Piotr Stańczak, v-aş ruga acum să vă ridicaţi pentru a ţine un moment de reculegere.
(Deputaţii s-au ridicat şi au ţinut un minut de reculegere)
Doamnelor şi domnilor, incendiile forestiere din Australia au condus, în ultimele zile, la pierderi tragice de vieți umane.
Considerate drept cele mai devastatoare incendii forestiere din istoria Australiei, acestea au provocat multe victime în circumstanţe teribile.
Am fost îngroziţi cu toţii de puterea distrugătoare a acestui dezastru natural şi de consecinţele sale înfiorătoare.
I-am trimis o scrisoare prim-ministrului australian pentru a-i transmite sincera compasiune din partea Parlamentului European.
În numele Parlamentului European, în sesiunea plenară de astăzi, aş dori să exprim din nou solidaritatea noastră cu Australia, cu cetăţenii şi autorităţile acesteia în aceste momente de tristeţe.
Săptămâna viitoare, o delegaţie a Parlamentului se va deplasa în Australia pentru a transmite personal condoleanţele noastre.
Cu toate acestea, aş dori să folosesc această ocazie pentru a transmite cele mai sincere sentimente de compasiune şi condoleanţe familiilor tuturor celor care şi-au pierdut viaţa.
Suntem alături de dumneavoastră.
Doamnelor şi domnilor, primim din nou veşti îngrijorătoare din Republica Islamică Iran.
Şapte lideri ai comunităţii religioase Bahá'í au fost arestaţi în luna mai 2008.
Timp de opt luni de zile, aceştia nu au avut acces la asistenţă juridică.
Cei şapte lideri ai comunităţii religioase Bahá'í urmează să fie judecaţi săptămâna aceasta, fără a avea parte de un proces echitabil care să respecte normele statului de drept.
Câştigătoarea premiului Nobel şi avocata iraniană Shirin Ebadi, care era dispusă să preia apărarea liderilor aflaţi în închisoare, a fost ea însăşi ţinta ameninţărilor cu moartea.
Parlamentul European solicită încă o dată autorităţilor iraniene, în modul cel mai insistent, să respecte drepturile umane şi drepturile minorităţilor religioase şi să reexamineze rechizitoriile împotriva celor şapte lideri ai comunităţii Bahá'í - Fariba Kamalabadi, Jamaloddin Khanjani, Afif Naeimi, Saeid Rasaie, Mahvash Sabet, Behrouz Tavakkoli şi Vahid Tizfahm.
Aceşti oameni, care au fost arestaţi doar în baza credinţei lor, ar trebui eliberaţi imediat.
(Aplauze)
Doamnelor şi domnilor, în ziua de vineri, 13 februarie 2009, colegul nostru spaniol, dl Herrero, a fost arestat de către autorităţile venezuelane în capitala Caracas, fiind ulterior expulzat din Venezuela, ca urmare a declaraţiilor făcute în mass-media cu privire la guvernul venezuelan.
Dl Herrero se afla în Venezuela în calitate de membru al delegaţiei oficiale a Grupului Partidului Popular European (Creştin Democrat) şi al Democraţilor Europeni, delegaţie care a fost invitată de un partid de opoziţie să monitorizeze referendumul constituţional.
Pentru a-l aresta, poliţia a intrat forţat în camera sa de hotel, după care acesta a fost îmbarcat la bordul unui avion cu destinaţia Brazilia, fără o explicaţie oficială şi fără a i se permite să îşi strângă lucrurile personale.
Considerăm că această acţiune este inacceptabilă!
În numele Parlamentului European protestez, în mod vehement, faţă de acest mod de a proceda.
Condamn, în mod insistent, acest incident care constituie o încălcare a drepturilor umane şi o denigrare a instituţiei democratice a Parlamentului European.
(Aplauze)
Dle preşedinte, în calitatea mea de preşedinte al delegaţiei Parlamentului pentru relaţiile cu Australia şi Noua Zeelandă, îmi exprim consensul deplin cu declaraţia dumneavoastră, pentru care vă mulţumesc.
Aştept cu nerăbdare să transmit acel mesaj săptămâna viitoare în Australia.
Vă mulţumesc foarte mult, dle Chichester.
Aprobarea procesului-verbal al şedinţei precedente: a se vedea procesul-verbal
Cursul dat unei cereri de apărare a imunităţii: consultaţi procesul-verbal
Verificarea prerogativelor: consultaţi procesul-verbal
Interpretarea Regulamentului de procedură: consultaţi procesul-verbal
Rectificare (articolul 204a din Regulamentul de procedură): consultaţi procesul-verbal
Declaraţii scrise caduce: consultaţi procesul-verbal
Depunerea documentelor: a se vedea procesul-verbal
Întrebări orale şi declaraţii scrise (depunere): consultaţi procesul-verbal
Transmiterea de către Consiliu a textelor acordurilor: a se vedea procesul-verbal
Continuări ale avizelor şi rezoluţiilor Parlamentului: a se vedea procesul-verbal
Ordinea lucrărilor
Proiectul final al ordinii de zi pentru această şedinţă, aprobat de Conferinţa preşedinţilor în cadrul reuniunii de marţi, 5 februarie 2009, în conformitate cu articolele 130 şi 131 din Regulamentul de procedură PE, a fost transmis.
Au fost propuse următoarele modificări:
Miercuri:
Grupul Partidului Popular European (Creştin Democrat) şi al Democraţilor Europeni a solicitat ca raportul Reul privind soluţii posibile la dificultăţile legate de aprovizionarea cu petrol să fie amânat pentru perioada de sesiune următoare.
Dle preşedinte, doamnelor şi domnilor, am dezbătut pe larg această moţiune în comisie şi am ajuns la o decizie sprijinită de o largă majoritate, însă ieri şi astăzi a existat o avalanşă de sfaturi şi sugestii care au fost formulate, în primul rând, datorită faptului că alte comisii au adăugat alte teme la discuţie.
Mi se pare că ar fi idee bună să nu se ia nicio decizie astăzi, şi, în schimb, să amânăm acest lucru până la o dată ulterioară pentru a găsi o soluţie pe care Parlamentul să o poată sprijini.
Prin urmare, solicit ca astăzi să se adopte această amânare.
Vă mulţumesc.
Dle preşedinte, am depus două propuneri, şi este probabil ca niciuna să nu atingă o largă majoritate în această cameră.
Prin urmare, doresc, să sprijin această moţiune.
Dle preşedinte, cu permisiunea dumneavoastră, vom sprijini, de asemenea, amânarea raportului Berman.
În cazul în care această moţiune va fi respinsă datorită întârzierii sale temporale, aş dori să menţionez că mâine vom sprijini amânarea votării acestui raport.
Vă mulţumesc.
Vă mulţumesc foarte mult, dle Swoboda.
Doreşte cineva să se opună propunerii?
Dle preşedinte, Grupul Verzilor/Alianţa Liberă Europeană, din care fac parte, a depus o propunere care este sprijinită de Grupul Alianţei Liberalilor şi Democraţilor pentru Europa şi de mulţi membri ai Grupului Socialist din Parlamentul European.
Prin urmare, cred, că motivul pentru care dl Reul solicită o amânare este teama că se află într-o poziţie minoritară.
Mi se pare puţin ciudat ca, după o dezbatere atât de lungă şi dificilă, să se solicite o nouă amânare.
Suntem, aşadar, împotriva amânării.
Doamnelor şi domnilor, aţi ascultat care este contextul politic.
De asemenea, aţi ascultat declaraţia dlui Swoboda.
Decizia va fi luată mâine.
(Parlamentul adoptă propunerea din partea Grupului Partidului Popular European (Creştin Democrat) şi al Democraţilor Europeni.)
Vom vota propunerea dlui Swoboda mâine.
V-aş ruga să vă amintiţi acest lucru astăzi, în timpul votării.
(Ordinea lucrărilor a fost adoptată cu aceste modificări)
Rolul Uniunii Europene în Oreintul Mijlociu (dezbatere)
Următorul punct pe ordinea de zi este declaraţia Înaltului Reprezentant pentru politică externă şi de securitate comună şi declarația Comisiei cu privire la rolul Uniunii Europene în Orientul Mijlociu.
Am plăcerea de a-i ura bun venit Înaltului Reprezentant Javier Solana, şi de a-l invita să ia cuvântul.
Înalt Reprezentant pentru politica externă şi de securitate comună. -Dle preşedinte, este prima oară când mă prezint în faţa dumneavoastră în acest an, 2009.
Îmi face o deosebită plăcere să mă aflu aici şi sper că buna cooperare pe care am avut-o în trecut va continua şi anul acesta.
Războiul din Gaza s-a terminat în urmă cu o lună, la 18 ianuarie, însă parcă s-ar fi terminat ieri, şi cred că îmi daţi dreptate când spun acest lucru.
Suferinţele şi distrugerile au fost imense şi ne-au lăsat tuturor un gust amar.
Situaţia umanitară în prezent rămâne dramatică.
Trebuie să găsim soluţii urgente pentru a permite intrarea ajutoarelor şi a reduce suferinţele poporului.
În acelaşi timp, trebuie să facem tot ce ne stă în putinţă pentru a pune capăt conflictului dintre israelieni şi palestinieni, precum şi dintre Israel şi lumea arabă.
În realitate, parametrii soluţiei sunt bine cunoscuţi, şi au fost cunoscuţi de multă vreme.
Ceea ce contează acum este voinţa politică de a pune în aplicare această soluţie în rândul israelienilor şi al palestinienilor, al arabilor şi al comunităţii internaţionale.
Vocaţia europeană pentru pace în Orientul Mijlociu este la fel de puternică ca întotdeauna.
Ne-am asumat angajamentul total privind crearea unui stat palestinian viabil şi independent, care să existe alături de Israel.
Acesta este nucleul politicii noastre în Orientul Mijlociu.
Acesta este obiectivul strategic al tuturor acţiunilor noastre.
Vom acorda sprijin ferm tuturor celor care doresc o soluţie pacifică pentru numeroasele dificultăţi din întreg Orientul Mijlociu.
Această cameră, Parlamentul, realizează cât de dificilă şi de nerezolvat ar putea părea situaţia.
De prea multe ori, această regiune a fost marcată de perioade de violenţă, ascensiune a extremismului şi privaţiuni economice.
În acelaşi timp, condiţiile colaborării dintre Europa şi America în vederea unui acord de pace în Orientul Mijlociu sunt, probabil, mai bune ca oricând.
Tocmai am revenit de la Washington, unde am avut discuţii pozitive cu toţi reprezentanţii administraţiei Obama.
Am primit asigurări din partea acestora cu privire la faptul că angajamentul ferm care a fost exprimat este o realitate.
Suntem pregătiţi şi dispuşi să colaborăm cu aceştia în vederea rezolvării cu succes a acestui conflict.
Cred că numirea senatorului Mitchell, ca trimis special al SUA, a reînviat speranţa populaţiei din Orientul Mijlociu şi a prietenilor acesteia.
Îl cunoaştem.
Am colaborat cu dumnealui.
Am avut privilegiul de a lucra împreună în 2001 la celebrul raport, şi chiar recent am avut şansa de a lucra cu acesta în regiune.
Sper foarte mult că aceste schimbări vor permite o nouă abordare, care să ofere părţilor un rol mai amplu în gestionarea propriilor probleme.
Ştim că soluţiile şi propunerile ar trebui să fie inspirate la nivel local.
Cu toate acestea, în acelaşi timp, este în continuare esenţial un angajament internaţional mai profund.
De aceea, iniţiativa arabă de pace este atât de importantă.
Această iniţiativă este expresia colectivă a modului în care lumea arabă ar putea contribui la încetarea conflictului cu Israelul.
Este soluţia acesteia la problema care a provocat încetinirea dezvoltării şi integrării sale în lumea noastră globală.
Iniţiativa rămâne şi ar trebui să rămână pe masa discuţiilor.
Tocmai au avut loc alegeri importante în Israel.
Desigur, poporul israelian, liderii politici ai acestuia sunt cei care vor decide componenţa noului guvern.
În ceea ce ne priveşte, sperăm că noul premier şi noul guvern vor fi interlocutori solizi în cadrul discuţiilor de pace.
Este de la sine înţeles că acelaşi lucru este valabil şi pentru palestinieni.
Aceştia trebuie, de asemenea, să îşi facă ordine în propria casă, inclusiv prin reconciliere.
După cum se ştie, încurajăm puternic reconcilierea intrapalestiniană sub preşedintele Abbas şi toate eforturile depuse de Egipt şi Liga Arabă în acest sens.
Aceasta este o condiţie esenţială pentru pace, stabilitate şi dezvoltare.
După cum am precizat, ştiu că Parlamentul şi-a exprimat profunda îngrijorare față de criza din Gaza, la fel ca noi toţi, de altfel.
Permiteţi-mi să profit de această ocazie pentru a evidenţia unele din cele mai importante eforturi internaţionale, orientate spre încercarea de a pune capăt violenţei şi a remedia situaţia disperată a populaţiei civile.
Rolul Egiptului în rezolvarea situaţiei din Gaza şi, bineînţeles, a situaţiei palestinienilor, rămâne esenţial.
Sperăm că eforturile acestora vor conduce cât mai curând la încetarea durabilă şi permanentă a focului, la deschiderea punctelor de trecere pentru bunuri şi persoane şi la încheierea unui acord intrapalestinian.
În lipsa acestui lucru, reconstrucţia Gazei va fi dificilă, ca să nu spun imposibilă.
Aşteptăm cu nerăbdare să salutăm declaraţiile pozitive privind încetarea focului.
Cu două zile în urmă, au avut loc reuniuni pozitive, şi sperăm că acestea vor continua în prezent şi în viitor, pentru ca încetarea focului să poată fi declarată în mod neîntârziat.
După cum ştiţi, Egiptul va găzdui o conferinţă importantă pe tema reconstrucţiei la 2 martie şi aşteptăm ca întreaga comunitate internaţională să îşi asume un angajament cu această ocazie.
Uniunea Europeană şi-a îndeplinit, de asemenea, rolul.
Ne-am exprimat fără întârziere disponibilitatea de a contribui, în mod concret, la o încetare durabilă a focului.
De asemenea, ne-am declarat pregătiţi pentru a retrimite observatorii noştri la punctul de trecere a frontierei Rafah, în baza acordului semnat în 2005.
Suntem pregătiţi să acţionăm la Rafah sau la oricare alt punct de trecere unde este nevoie de ajutor.
Mai multe ţări europene au anunţat, de asemenea, că sunt dispuse să sprijine interzicerea traficului ilegal, în special a contrabandei cu arme, în Gaza.
Activităţile întreprinse de Parlamentul European ca răspuns la criză au fost semnificative şi reprezintă o parte esenţială a reacţiei generale a Uniunii Europene la criză.
În ceea ce priveşte Naţiunile Unite, UNRWA (Agenţia ONU de ajutor şi lucrări pentru refugiaţii palestinieni din Orientul Apropiat) merită aprecieri călduroase pentru activitatea şi perseverenţa sa, iar UE va continua să o sprijine în toate eforturile sale.
Cu toate acesta, este clar că nicio ţară sau organizaţie nu poate rezolva conflictele din Orientul Mijlociu în mod unilateral.
Însăşi natura dificultăţilor impune soluţii multilaterale.
Cvartetul va avea un rol esenţial în lunile următoare.
Noua administraţie SUA, cu care vom coopera, şi-a confirmat deja intenţia de a se baza pe deplin pe activitatea Cvartetului.
Evenimentele teribile din Gaza ar trebui să ne forţeze, de asemenea, să adoptăm o abordare mai strategică şi pe termen lung asupra acesteia.
Fâşia Gaza constituie o parte integrantă a teritoriului palestinian ocupat în 1967, şi, fără nicio îndoială, va face parte din statul palestinian.
Gaza trebuie să devină viabilă din punct de vedere economic şi politic.
Gaza trebuie să devină o parte a soluţiei politice.
Prioritatea imediată rămâne obţinerea încetării durabile şi pe deplin respectate a focului şi permiterea nestânjenită a livrării de ajutoare umanitare.
Trebuie să se deschidă punctele de trecere pentru asistenţa umanitară, pentru circulaţia mărfurilor şi a persoanelor, în mod periodic şi previzibil.
După cum ştiţi, consecinţele diplomatice ale conflictului din Gaza la nivel regional au fost deosebit de semnificative: negocierile indirecte dintre Siria şi Israel au fost suspendate; Mauritania şi Qatar au suspendat relaţiile cu Israel; a existat ameninţarea privind retragerea iniţiativei arabe de pace.
Divergenţele dintre statele arabe, după cum ştiţi, s-au adâncit.
În lipsa unităţii lumii arabe, va fi foarte dificil să se realizeze progrese în procesul de pace din Gaza şi din Orientul Mijlociu.
Pacea în Orientul Mijlociu depinde de unitatea lumii arabe.
Viitorul summit al Ligii Arabe va fi esenţial pentru restaurarea unităţii dintre statele arabe, în special, sub egida iniţiativei arabe de pace.
În lunile următoare, vor avea loc, de asemenea, alegeri în Iran şi Liban.
La 12 iunie, iranienii vor alege un nou preşedinte.
Ne-am declarat, în repetate rânduri, respectul profund pentru Iran şi dorinţa noastră de a stabili relaţii complet diferite cu această ţară.
Acest lucru este, în mod clar, în interesul tuturor, însă pentru a reuşi este nevoie de încredere, iar încrederea trebuie restabilită.
Aş dori să închei precizând faptul că anul 2009 va fi decisiv pentru Orientul Mijlociu.
Acesta ar putea fi un moment de răscruce.
Putem alege să continuăm aceleaşi politici în acelaşi mod, ştiind că acestea vor conduce la aceleaşi rezultate, cele pe care le cunoaştem astăzi.
Pe de altă parte, putem încerca să acţionăm cu energie şi hotărâre, pentru a adapta politicile noastre, precum şi modul de abordare, în vederea obţinerii de rezultate.
Fără nicio îndoială, trebuie să ne ocupăm atât de gestionarea crizei, cât şi de rezolvarea conflictului.
Cu toate acestea, a sosit timpul să ne concentrăm, în mod decisiv, asupra soluţionării conflictului.
Aceasta reprezintă singura cale de a pune capăt acestui cerc vicios al morţii şi al distrugerii.
(Aplauze)
Vă mulţumesc foarte mult, domnule înalt reprezentant.
Doamnelor şi domnilor, aş dori să aduc în atenţia dumneavoastră faptul că duminica viitoare voi conduce, în calitate de preşedinte al Adunării Parlamentare Euro-mediteraneene, o delegaţie care se va deplasa în Gaza, Ramallah, Sderot şi Ierusalim, pentru o perioadă de două zile şi jumătate.
Printre alte activităţi, sunt programate discuţii cu preşedintele Peres şi prim-ministrul Olmert în Ierusalim şi cu preşedintele Mahmoud Abbas, liderul Autorităţii Palestiniene, precum şi prim-ministrul Fayyad în Ramallah.
În Gaza se vor efectua pregătiri pentru vizita Organizaţiei Naţiunilor Unite, care se va desfăşura ulterior.
membră a Comisiei. -Dle preşedinte, ne aflăm într-un moment de tranziţie în Orientul Mijlociu.
Cel mai probabil, curând se va forma un nou guvern israelian.
Există deja o nouă administraţie SUA, care îşi defineşte, în prezent, priorităţile politicii externe.
În curând, s-ar putea să asistăm la o perioadă de tranziţie în teritoriul palestinian ocupat.
Prin urmare, schimbările de dinamică pot crea oportunităţi pentru noi angajamente.
Cu toate acestea, nu se poate nega faptul că recentul conflict a provocat suferinţe umane şi distrugeri enorme.
Drept urmare, procesul de pace din Orientul Mijlociu, trebuie să recunoaştem, este într-o situaţie deosebit de fragilă.
Acest lucru este prea bine cunoscut în această cameră, şi mă refer la discuţiile şi dezbaterile pe care le-am avut deja aici.
În mod evident, nu am fi dorit să ajungem aici la începutul anului 2009.
Însă, dacă dorim ca, într-o bună zi, să existe pace între israelieni şi palestinieni, iar singurul mod de a avansa în această direcţie este să facem tot ce ne stă în putinţă pentru reluarea negocierilor.
Tragedia umană din Gaza a avut un impact enorm asupra regiunii.
M-am întors noaptea trecută dintr-o vizită în Siria şi Liban şi voi vorbi, desigur, şi despre aceasta, însă aş dori, în special, să remarc faptul că ceea ce trebuie să facem este să convingem liderii israelieni de faptul că UE se aşteaptă la reafirmarea angajamentului pentru procesul de pace şi soluţia bistatală.
De asemenea, trebuie să transmitem palestinienilor un mesaj ferm, şi anume, că o Autoritate Palestiniană puternică, cu o conducere eficientă a întregului teritoriu palestinian ocupat, este esenţială atât pentru reunificarea Cisiordaniei şi a Gazei, cât şi pentru reluarea negocierilor de pace.
De aceea, Uniunea Europeană sprijină eforturile Egiptului, Turciei şi ale altor state pentru atingerea acestui lucru.
Trebuie să ne angajăm într-un efort comun împreună cu noua administraţie SUA.
În acest scop, săptămâna trecută am avut o convorbire prin telefon cu secretarul de stat, Clinton.
Aceasta a căzut de acord asupra necesităţii obținerii unei încetări durabile a focului şi a reluării procesului de pace, ceea ce este absolut esenţial.
De asemenea, am fost de acord asupra necesităţii efectuării de către Cvartet a unei analize profunde a acestor chestiuni înainte de sfârşitul lunii.
Mă bucur că administraţia americană consideră Cvartetul o instituţie deosebit de importantă pentru continuarea procesului de pace.
În cele din urmă, trebuie să ne consolidăm angajamentul faţă de ţările din Liga Arabă.
Consensul pentru pace este din ce în ce mai redus, nu doar în Israel şi în teritoriile palestiniene ocupate, ci şi în Liga Arabă, unde se manifestă divergenţe îngrijorătoare.
În acest scop, după cum am precizat, tocmai am revenit din Siria şi Liban, unde am avut o întrevedere cu preşedintele Assad în Siria, cu preşedintele Sleiman în Liban, precum şi cu alţi parteneri strategici.
Conflictul recent a afectat grav negocierile de pace nu doar pe canalul palestinian, ci şi pe cel sirian.
Am avut, prin urmare, un schimb detaliat de opinii privind procesul de pace.
Am reiterat sprijinul puternic al Uniunii Europene pentru iniţiativa arabă de pace şi am solicitat partenerilor să îşi respecte angajamentul faţă de aceasta, întrucât oferă un cadru solid pentru negocierile regionale de pace.
De asemenea, am subliniat decizia istorică luată de Siria şi Liban de a stabili relaţii diplomatice şi am solicitat insistent finalizarea tuturor demersurilor în acest proces.
În ambele ţări am discutat modalităţi practice prin care Uniunea Europeană ar putea sprijini procesul de reformă.
În Liban am reamintit faptul că, în principiu, suntem pregătiţi să trimitem o misiune UE de monitorizare electorală şi am decis deja că o misiune de explorare ar trebui să se deplaseze acolo imediat.
Uniunea Europeană ca întreg a fost extrem de activă în ultimele săptămâni atât pe plan politic, cât şi pe plan practic.
Pe frontul politic, de la ultimul raport pe care vi l-am prezentat în ianuarie, am continuat activitatea noastră diplomatică intensă.
Ne-am aflat în prima linie în ceea ce priveşte solicitările privind încetarea focului şi am colaborat cu Egiptul şi cu alte state pentru a face posibilă o încetare durabilă a focului.
Concluziile Consiliului din ianuarie au indicat că UE dezvoltă un "plan de lucru” pentru o încetare durabilă a focului.
Documentul stabileşte şase domenii de acţiune, şi anume, asistenţa umanitară, prevenirea contrabandei în Gaza, redeschiderea punctelor de trecere în Gaza, reconstrucţia, reconcilierea intrapalestiniană şi reluarea procesului de pace.
Se află în curs de desfăşurare multe activităţi extrem de delicate.
Pentru a oferi doar o idee despre ritmul activităţii în care am fost implicaţi cu toţii: de exemplu, am participat la un dineu al copreşedinților la Paris, la 15 ianuarie, la întâlnirile din cadrul summitului de la Sharm el-Sheikh şi Ierusalim care a avut loc la 18 ianuarie, la reuniunile ministeriale ale UE cu Israelul la 21 ianuarie, precum şi la reuniunile cu un grup alcătuit din Egipt, Autoritatea Palestiniană, Iordania şi Turcia la 25 ianuarie.
În plus, comisarul Louis Michel, responsabil pentru dezvoltare şi ajutor umanitar, a efectuat o vizită în Gaza la 24 şi 25 ianuarie.
Am stabilit contacte periodice cu colegii din Cvartet.
Am avut reuniuni importante în format troica la Moscova.
Am avut o convorbire prin telefon cu doamna Clinton; Javier Solana se afla la Washington, şi am fost de acord asupra necesităţii privind reluarea procesului de pace.
Continuăm activitatea noastră de monitorizare a "foilor de parcurs” şi acordăm sprijin pentru construcţia statală, inclusiv în domenii sensibile, precum statul de drept şi gestionarea graniţelor.
Strategia de acţiune a UE pentru Orientul Mijlociu prevede, de asemenea, acordarea de sprijin UE pentru probleme specifice privind statutul final, precum refugiaţii şi acordurile de securitate, în cazul Ierusalimului.
În termeni practici, prioritatea UE a devenit acordarea de asistenţă umanitară locuitorilor din Gaza.
Comisia a alocat deja 10 milioane EUR practic peste noapte, şi alte 32 de milioane EUR au fost acum angajate pentru perioada următoare.
La începutul lunii martie, guvernul egiptean va organiza o conferinţă internaţională în Sharm el-Sheikh, pentru a veni în sprijinul reconstrucției economice palestiniene a Gazei.
Noi, reprezentanţii Comisiei, vom co-sponsoriza acest eveniment.
Sunt încântată că am avut prilejul de a discuta despre angajamentul pe care Comisia urmează să şi-l asume faţă de preşedinţii Comisiei pentru afaceri externe şi a Comisiei pentru bugete, într-o etapă iniţială, aici, în Parlament, la 2 februarie.
Vă mulţumesc din nou pentru sprijin.
Problema în acest moment nu este doar finanţarea, ci accesul, în special în Gaza.
Am criticat vehement, atât în mod public, cât şi în mod confidenţial, închiderea inacceptabilă a punctelor de trecere a frontierei în Gaza.
Parlamentul se va alătura astăzi, cu siguranţă, solicitării mele reînnoite privind deschiderea completă a punctelor de trecere.
(Aplauze)
Atunci când accesul se va îmbunătăţi, şi nu am nicio îndoială în acest sens, probabil că va trebui să ne revizuim previziunile financiare.
În momentul respectiv, s-ar putea să trebuiască să revin aici pentru a purta noi discuţii.
Sper că voi putea conta din nou pe sprijinul dumneavoastră.
Onorabili membri, puteţi conta pe angajamentul Comisiei şi, de asemenea, pe angajamentul meu personal de a face tot ce ne stă în putinţă pentru restabilirea păcii, cât mai curând posibil, într-una din cele mai instabile zone din lume.
Desigur, vom continua strânsa colaborare cu Parlamentul.
(Aplauze)
Dle Preşedinte, dle Vondra, dle Solana, dnă comisar Ferrero Waldner, doamnelor şi domnilor, situaţia din Gaza se înrăutăţeşte în fiecare zi.
Populaţia suferă enorm, Există o lipsă de toate lucrurile necesare.
Datorită embargo-ului impus asupra Gazei, fiecare livrare de ajutor umanitar trebuie să treacă de o cursă cu obstacole.
Chiar şi atunci când ajunge la destinaţie, ajutorul umanitar este insuficient pentru a acoperi nevoile de pe teren.
Spitalele nu mai pot funcţiona în mod corespunzător.
Populaţia nu mai poate primi îngrijiri medicale.
Ceea ce se întâmplă, în prezent, în Gaza este o catastrofă umanitară de mari proporţii.
Uniunea Europeană joacă deja un rol esenţial în regiune.
Sprijinul financiar pe care l-a acordat şi continuă să-l acorde palestinienilor este considerabil.
A depus deja numeroase eforturi pentru a preveni dezastrul umanitar la care asistăm astăzi.
În pofida obstacolelor, continuă să acorde ajutor umanitar şi asistenţă populaţiei din Fâşia Gaza.
Chiar astăzi, Uniunea Europeană a acordat 41 de milioane EUR Agenţiei ONU pentru refugiaţii palestinieni.
Aşadar, acesta nu este momentul pentru a începe să tăcem.
Pentru mine, mesajul european trebuie să fie clar.
Nu putem tolera ca ajutorul umanitar să devină ostaticul acestui conflict.
Este esenţial ca acesta să poată circula liber, fără restricţii, iar punctele de control să fie deschise.
Transmitem, de asemenea, o avertizare către Hamas.
Incidentele de luna trecută, când Hamas a confiscat ajutorul umanitar distribuit de Agenţia ONU în regiune şi nu l-a mai restituit, sunt scandaloase, inadmisibile şi nu trebuie să se repete.
Toate părţile implicate trebuie să anticipeze etapa reconstrucţiei şi să o pregătească, în mod activ, prin evaluarea pagubelor de pe teren şi prin elaborarea unui plan pentru redresarea financiară, economică şi socială a Fâşiei Gaza.
Această redresare este esenţială pentru stabilitatea regiunii.
Acesta este obiectivul conferinţei donatorilor care se va reuni la Sharm el-Sheikh la 2 martie.
Să fim, totuşi, clari.
Nicio reconstrucţie (una în plus) nu poate avea loc până când nu se declară o încetare permanentă a focului.
Încetarea focului şi a operaţiunilor militare din partea Israelului, de asemenea, reprezintă condiţii prealabile absolute pentru restabilirea păcii în regiune.
Aceasta începe şi din partea Hamas - şi spun acest lucru cu cea mai mare fermitate - cu încetarea definitivă a lansării de rachete din Gaza către Israel.
Trebuie adoptate toate măsurile pentru a lupta împotriva traficului de arme şi muniţii prin tunelele care leagă Gaza cu Egiptul.
Restabilirea dialogului între toate sectoarele societăţii palestiniene şi reînceperea procesului actual de negociere sunt esenţiale.
Egiptul, căreia îi revine o responsabilitate specială datorită poziţiei sale la graniţa cu Gaza, trebuie să îndeplinească un rol activ în procesul de negociere.
Toate eforturile diplomatice viitoare trebuie să ia în considerare acest rol special al Egiptului.
Putem spera să găsim o soluţie la conflict numai prin menţinerea deschisă a canalelor diplomatice.
Invit toate părţile implicate, inclusiv Cvartetul, Liga Arabă şi diplomaţii din statele membre să continue să se angajeze în desfăşurarea negocierilor, cu fermitate şi determinare.
Vă mulţumesc, dle Preşedinte, doamnelor şi domnilor, mesajul dezbaterii noastre nu poate fi decât următorul: nu există o soluţie violentă pentru Orientul Mijlociu.
Nu există o soluţie militară.
Nu se rezolvă nimic prin terorism.
Este posibil ca una din părţi să obţină un avantaj militar pe termen scurt.
Este posibil ca un act terorist să provoace un adevărat haos.
Cu toate acestea, experienţa demonstrează că fiecare act de violenţă generează şi mai multă violenţă, amplificând spirala violenţei.
Prin urmare, dialogul este esenţial, iar acesta este extrem de dificil de realizat în Orientul Mijlociu, mai ales pe fondul incertitudinii, şi într-o oarecare măsură, al lipsei de sincronie.
Totuşi, există şi speranţă din partea Statelor Unite.
Preşedintele Obama, Hillary Clinton şi echipa acestora oferă un consens şi un model orientat spre dialog, ceea ce este complet diferit faţă de administraţia precedentă, care, din fericire, nu mai este la putere.
Aşadar, există speranţă la Washington.
Însă, ce se poate spune despre Ierusalim?
Declaraţiile făcute de Benjamin Netanyahu în timpul campaniei electorale au ameninţat, în mod sigur, procesul de pace, iar Avigor Liebermann reprezintă o altă ameninţare clară pentru acest proces în Orientul Mijlociu.
Această lipsă de sincronie reprezintă un risc.
Ce se întâmplă în Liban?
Ce influenţă va avea gruparea Hezbollah în viitor?
În ce măsură este pregătită să se angajeze într-un dialog constructiv, înainte şi după alegerile din Liban?
Ce se poate spune despre majoritatea favorabilă Occidentului?
Ar putea această majoritate să reacţioneze la o victorie în alegeri prin integrarea grupării Hezbollah?
Este Hezbollah pregătită pentru o asemenea integrare?
Acest lucru depinde, în mod esenţial, de persoana care se află la conducere la Teheran.
Rezultatul alegerilor în Iran prezintă o importanţă fundamentală.
Acelaşi lucru se poate spune şi despre atitudinea grupării Hamas.
Existența unui preşedinte radical care neagă dreptul Israelului de a exista - precum actualul preşedinte - sau a unui guvern pregătit pentru discuţii, cu o disponibilitate care s-ar extinde de la Teheran până la Beirut, mergând până la Rafah, constituie o chestiune esenţială pentru stabilizarea întregii regiuni.
Suntem în favoarea unui guvern unitar pentru palestinieni.
În lipsa unui astfel de guvern în Palestina, procesul de pace nu poate fi gestionat.
Prin urmare, depinde acum de Hamas să demonstreze că are voinţa şi capacitatea de a face parte dintr-un asemenea guvern.
Totuşi, condiţia preliminară indispensabilă este dialogul cu Hamas, sprijinirea acelor palestinieni care doresc să negocieze cu Hamas, fără ca aceştia să fie obligaţi să se retragă în defensivă de către un guvern din Ierusalim care urmează o singură politică, aceea a continuării colonizărilor.
Ca o paranteză, dacă e adevărat că 163 de hectare au fost acum reamenajate în vederea colonizării, acesta constituie un element de destabilizare, iar asupra acestui aspect trebuie să fim absolut sinceri şi fermi cu prietenii noştri din Israel.
În Orientul Mijlociu, totul este interconectat.
Nu este posibilă o evaluare separată a elementelor şi nu se poate considera că este posibilă rezolvarea unei probleme individuale prin mijloace militare.
De aceea, fundamentul tuturor lucrurilor este disponibilitatea pentru dialog.
Planul Ligii Arabe, planul de pace al Arabiei Saudite are drept obiectiv încetarea violenţei şi recunoaşterea simultană a dreptului Israelului de a exista.
Este un plan ambiţios şi curajos şi trebuie să fie discutat în mod special.
Este deja un progres faptul că există persoane în Liga Arabă, în tabăra arabă, care sunt pregătite să participe la o astfel de dezbatere.
Lucrul acesta trebuie încurajat.
Mijlocul de a realiza aceasta nu este însă prin bombardamente, şi aş putea adăuga că modul de a sprijini efortul Uniunii Europene nu este prin distrugerea ulterioară a ceea ce se construieşte, indiferent de motivele militare.
De aceea, singurul mesaj pe care îl transmitem este că dialogul reprezintă condiţia prealabilă.
Domnule Înalt Reprezentant Solana, aţi afirmat că vă aflaţi aici pentru prima oară anul acesta.
Probabil că va fi şi ultima dumneavoastră vizită înainte de alegerile din iunie.
Întrucât dialogul este o condiţie sine qua non pentru atingerea succesului, aş dori să vă spun, în numele grupului meu, că dumneavoastră sunteţi întruchiparea dialogului.
Activitatea dumneavoastră merită mai mult decât respect.
Aceasta merită multă admiraţie, mai presus de toate, pentru susţinerea dumneavoastră constantă a dialogului.
Pentru aceasta, vă asigurăm de sincera noastră apreciere.
(Aplauze)
Vă mulţumesc foarte mult, dle Schulz.
Sperăm, desigur - şi putem fi cu toţii de acord - că dl Solana ne va mai vizita de câteva ori până la sfârşitul acestei legislaturi.
în numele grupului ALDE. - Dle preşedinte, cu inimile îndurerate dezbatem încă o dată ceea ce ar putea face Uniunea pentru a atenua suferinţele din Orientul Mijlociu.
Dacă luăm în considerare conflictul recent din Gaza, se aplică aceleaşi fraze bine cunoscute: învinuirea ambelor părţi; provocare din partea Hamas; răspuns disproporţionat din partea Israelului.
Cu toate acestea, în faţa escaladării violenţei, am reciclat aceste fraze uzate atât de des, încât au pierdut orice urmă de impact pe care o aveau în trecut.
Nu putem continua astfel.
Desigur, este datoria noastră morală să contribuim la reconstrucţia Gazei.
Desigur, este logic să solicităm garanţii din partea Israelului.
Este deja cumplit faptul că aeroporturile, şcolile şi sistemele de canalizare au fost distruse; este şi mai cumplit să le reconstruim cu bani europeni, ştiind că este probabil că acestea vor fi din nou distruse.
Este oare posibil şi credibil să ne imaginăm că Israelul ne poate asigura că acest lucru nu se va întâmpla?
În orice caz, reconstrucţia şi ajutorul umanitar din partea Uniunii Europene nu vor preveni conflictele viitoare.
Avem nevoie de o abordare nouă şi pozitivă, împreună cu SUA, dacă este posibil, sau fără SUA, în cazul în care acest lucru nu este posibil.
Violenţele de luna trecută şi rezultatul alegerilor de luna aceasta au schimbat circumstanţele acestei dezbateri.
Hamas şi-a consolidat puterea politică, este intact pe plan militar, refuză să recunoască Israelul, iar coaliţia care se va forma în Israel va fi mai dură ca niciodată şi va refuza categoric să accepte existenţa unui stat palestinian.
Între timp, prăpastia dintre Cisiordania şi Gaza se va adânci şi mai mult, cu ameninţarea unei diviziuni permanente.
Consiliul şi Comisia nu au specificat exact care va fi reacţia pe care o vor avea în aceste circumstanţe noi, iar preşedinţia cehă pare să dorească eliminarea acestei chestiuni de pe agenda politică, însă nu ne mai permitem să aşteptăm.
Având în vedere situaţia actuală şi faptul că Hamas şi israelienii refuză dialogul, trebuie să stabilim condiţii realizabile pentru a putea negocia cu ambele părţi.
Izolarea a provocat doar deznădejde.
Este timpul pentru o diplomaţie subtilă, dar hotărâtă.
În cadrul cărui forum?
În cadrul Cvartetului, dle Solana?
Poate că da, însă permiteţi-ne să admitem mai întâi că eşecurile politice, speranţele spulberate şi tendinţele extremiste din ultimii şapte ani au ocupat un loc semnificativ în cadrul Cvartetului.
Trimisul special al acestuia, Tony Blair, nu a fost niciodată în Gaza.
Dacă ar fi fost acolo, ar fi putut vizita zona industrială, unul din proiectele sale interne care vizează crearea de locuri de muncă, care a fost însă distrus luna trecută.
(Aplauze)
Cvartetul trebuie să adopte o nouă abordare, iar, dacă partenerii noştri nu pot face acest pas, atunci ar trebui ca noi să explorăm noi modalităţi în acest sens.
În sfârşit, putem să ne pregătim pentru viitor numai dacă recunoaştem cinstit ce s-a întâmplat în trecut.
Ar trebui să se realizeze o anchetă internaţională corectă şi voluntară, pentru a investiga presupusele crime de război comise în timpul conflictului din Gaza.
Atât UNRWA, cât şi comisia noastră parlamentară au prezentat rapoarte cu privire la dovezi alarmante ale unor crime de război, iar acuzaţiile sunt într-adevăr grave.
În cazul în care Israelul este acuzat pe nedrept, numele său ar trebui reabilitat, însă dacă a comis acele crime, acesta trebuie să-şi asume responsabilitatea.
Obiectivul nostru este să ajungem la un acord stabil pentru un viitor de pace şi prosperitate pentru ambele tabere, în care adversarii să poată deveni din nou parteneri.
Totuşi, eşecul abordării noastre până în prezent a avut ca rezultat vărsarea de sânge pe teren.
Dle Solana, trebuie să fim pionierii unui nou drum spre revenirea la pace, iar Uniunea Europeană, dacă este necesar, trebuie să preia un rol de conducător.
(Aplauze)
în numele grupului UEN. - (GA) Dle Preşedinte, domnule înalt reprezentant şi dnă comisar Ferrero Waldner, salut cu entuziasm decizia de astăzi de a oferi ajutor umanitar Fâşiei Gaza.
Acest lucru reprezintă, pentru Parlamentul European, un pas în direcţia cea bună.
Actuala situaţie umanitară din Gaza este disperată, iar Uniunea Europeană are datoria de a ajuta.
în numele grupului Multe cuvinte s-au rostit cu privire la nevoia de pace, dialog, înţelegere, moderare - dacă cineva simte nevoia să folosească acest cuvânt - în ceea ce priveşte reacţiile şi contrareacţiile la diferite evenimente.
Însă trei aspecte ies în evidenţă imediat când este vorba despre Orientul Mijlociu.
În primul rând, nu este vorba despre o negociere între egali.
Există putere pe de o parte, slăbiciune şi diviziune, pe de altă parte.
În al doilea rând, nu este o participare egală a unor influenţe externe şi unei acoperiri externe în mass-media.
Una dintre părţi beneficiază de protecţie pozitivă din partea mass-mediei internaţionale şi a unor ţări; cealaltă parte este stigmatizată cu termenii peiorativi de "terorism” şi "reacţionar”.
În al treilea rând şi cel mai important, în pofida tuturor divergenţelor politice, geografice şi a disputelor istorice, oamenii de rând sunt cei care continuă să sufere în fiecare zi: femeile, copiii, civilii nevinovaţi, oameni care nu au nicio legătură cu grupările politice, organizaţiile politice sau grupurile paramilitare ori organizaţiile teroriste.
Aceştia sunt oameni nevinovaţi prinşi în mijlocul focului de rachete, al bombelor şi al aşa numitului - şi îmi vine să râd când aud aceste cuvinte - "bombardament controlat inteligent”.
Nu există bombe "inteligente” sau bombe "sigure”.
Când aterizează, acestea explodează şi ucid oameni.
Avem dovezi ample pentru a demonstra că nu doar rachetele Hamas lansate către Israel au ucis oameni nevinovaţi, ci că, de o sută de ori mai mult, bombele şi gloanţele armatei israeliene au ucis şi rănit mii de persoane din Gaza şi din teritoriile ocupate.
Într-adevăr, avem dovezi de la un cetăţean irlandez, John King, care lucrează pentru UNRWA în Gaza, care demonstrează că, după ce autorităţile israeliene au fost informate că bombele acestora aterizau aproape de o clădire a ONU din Gaza unde erau depozitate alimente şi combustibil, fiind totodată un refugiu pentru copiii a căror şcoală fusese bombardată în aceeaşi zi, bombele au aterizat şi mai aproape; iar după ce autorităţile au fost contactate prin telefon pentru a doua oară, bombele au distrus depozitul de combustibil din curtea clădirii ONU.
Poate a fost vorba de neglijenţă, lipsă de informare sau atac intenţionat, însă indiferent de aceste aspecte - poate nu chiar o crimă de război în opinia unora - acesta a fost un atac asupra instituţiilor păcii, umanităţii şi libertăţii.
Pe timp de război, există reguli de angajament, iar anumite lucruri nu sunt permise.
Desigur, trebuie să oferim ajutor şi asistenţă poporului palestinian pentru reconstruirea regiunilor acestuia.
Desigur, trebuie să ne asigurăm şi să insistăm ca discuţiile să aibă loc, astfel încât să se permită restabilirea păcii, însă pentru acest lucru este necesar ca şi noi, aici, în Europa, să facem paşi strategici.
La fel ca şi Martin Schulz, îl felicit pe Javier Solana pentru că urmează acel drum lung şi solitar, adresându-se popoarelor cu care nimeni altcineva nu poartă discuţii şi deschizând uşa dialogului, deoarece, în ultimă instanţă, numai dialogul între adversari poate aduce pacea şi numai prin pace se pot reconstrui bazele soluţiei bistatale care va garanta pacea, echitatea, securitatea şi justiţia în Orientul Mijlociu.
în numele Grupului Verts/ALE. - Dle Preşedinte, am fost membru al delegaţiei PE care s-a deplasat în Gaza săptămâna trecută pentru a vedea distrugerile, iar obiectivul central al rezoluţiei parlamentului de astăzi este acţiunea umanitară, de care este nevoie cu disperare.
Este vorba despre o criză umanitară reală şi cum o vom rezolva cu cea mai mare urgenţă? 90% din locuitorii Gazei depind de ajutoarele ONU.
Acestea nu au legătură cu negocierile.
Trebuie să ne asigurăm că ajutoarele ajung la destinaţie, iar pentru aceasta, ridicarea asediului şi deschiderea punctelor de trecere sunt indispensabile.
Cum este posibil ca o zonă dens populată de 1,5 milioane de persoane, care a fost bombardată timp de 22 de zile şi în care peste 1 000 de persoane au fost ucise să înceapă măcar să se refacă, dacă doar 15 categorii de ajutor umanitar sunt admise: alimente, unele medicamente şi saltele?
Nu se pot construi casele şi birourile fără ciment şi sticlă, iar acestea sunt interzise.
Nu se pot preda lecţii în şcoli fără hârtie, iar aceasta este interzisă.
Nu se pot hrăni oamenii dacă nu se permite accesul mai multor alimente.
Nu este vorba de lipsa ajutoarelor, ci de împiedicarea accesului acestora.
Trebuie să facem presiuni asupra guvernului israelian pentru a pune capăt blocadei şi a deschide punctele de trecere.
Orice evaluare a daunelor provocate în Gaza trebuie să denunţe atacurile intenţionate, menite să distrugă infrastructura şi economia.
Am văzut şcoli, fabrici, case şi spitale atacate în mod intenţionat.
Încă o dată, am asistat la distrugerea de către Israel a proiectelor finanţate de Uniunea Europeană şi, în loc să luăm măsuri concrete, ne petrecem timpul discutând despre îmbunătăţirea relaţiilor comerciale, deşi drepturile omului sunt, în prezent, încălcate, în temeiul acordurilor în vigoare.
Dl Solana a vorbit despre faptul că urmărirea aceloraşi politici va conduce la acelaşi rezultate.
Sunt de acord.
În 2006, Uniunea Europeană a refuzat să recunoască guvernul palestinian unitar, care includea membri ai Hamas; cu toate acestea, suntem dispuşi să recunoaştem noul guvern israelian, care ar putea include membri care resping soluţia bistatală şi care nu sprijină un stat palestinian.
Ceea ce este esenţial acum este că UE trebuie să fie pregătită să colaboreze şi să recunoască guvernul interimar palestinian de coaliţie, care ar trebui să fie rezultatul discuţiilor de la Cairo din următoarele săptămâni, şi trebuie să îşi afirme, în mod clar intenţiile, la nivelul comunităţii internaţionale.
Trebuie să sprijinim procesul de reconciliere din Palestina, acesta fiind necesar pentru găsirea unei soluţii pe termen lung, ceea ce înseamnă că va trebui să ne asigurăm că nu se vor repeta greşelile din trecut.
(Aplauze)
Dle Preşedinte, dle înalt reprezentant, dnă comisar, după ce i-am ascultat, cu aproape o lună în urmă, pe copiii din Gaza povestind, în mijlocul ruinelor casei lor, cum au tremurat sub ploaia de bombe, sau cum au descris părinţii acestora infernul celor 22 de zile şi nopţi care le vor marca pentru totdeauna vieţile şi memoria generaţiilor viitoare, nu m-am simţit mândru de Europa.
M-am gândit la unii conducători ai statelor noastre membre, la toţi cei care vor fi judecaţi de istorie pentru lipsa lor de curaj politic, pentru ocaziile pierdute, pentru lipsa de viziune.
Mi-am pus următoarea întrebare: până la ce extreme trebuie să împingă liderii israelieni lipsa de umanitate faţă de palestinieni şi dispreţul lor faţă de legi şi valorile cele mai esenţiale, pentru ca principalii lideri politici europeni să îndrăznească să ridice un deget şi să spună "Opriţi-vă!”?
Persoanele care se consideră prieteni ai Israelului pentru a justifica impunitatea şi complezenţa fără limite faţă de cei aflaţi acum la putere ar trebui să mediteze asupra cuvintelor marelui scriitor israelian David Grossman, pe care doresc să-l citez: "Pe fondul exacerbării naţionalismului care domină Israelul, ar fi bine să nu pierdem din vedere faptul că, în cele din urmă, ultima operaţiune militară în Gaza nu este altceva decât o nouă etapă pe un drum pavat cu foc, violenţă şi ură.
Un drum marcat uneori de victorii, alteori de înfrângeri, dar care conduce în mod inevitabil la ruină.”
Sau ace ştia ar trebui să se întrebe acelaşi lucru ca Shlomo Sand, celebrul istoric israelian, pe care îl citez, de asemenea: "Am semănat dezolare.
Am dovedit că nu cunoaştem limite morale.
Oare am consolidat tabăra păcii printre palestinieni?”
Şi acesta continuă: "Israelul îi împinge pe palestinieni la disperare.”
Timp de 20 de ani, Yasser Arafat şi Autoritatea Palestiniană au recunoscut statul Israel fără a fi câştigat nimic în schimb.
Israel a refuzat oferta Ligii Arabe în 2002, stimaţi colegi!
Toată lumea vorbeşte despre Liga Arabă şi despre proiectul de pace al Ligii Arabe.
Acesta există de şapte ani.
Ce a făcut Europa pentru a profita de această ocazie?
Revin, prin urmare, la Shlomo Sand: "Israelul a refuzat în 2002 oferta Ligii Arabe privind recunoaşterea deplină a Israelului cu frontierele de dinainte de 1967.”
Istoricul israelian conclude astfel: "Israel va face pace doar dacă se vor exercita presiuni asupra politicilor sale.”
De aici rezultă o întrebare, dle Înalt Reprezentant, deoarece nu aţi făcut nici o referire la tema dreptului internaţional.
Ce presiuni este pregătită să exercite Uniunea asupra Israelului în ceea ce priveşte atât Gaza, cât şi Cisiordania, inclusiv Ierusalim, pentru a aminti liderilor actuali şi viitori ai acestuia că statutul de membru al comunităţii internaţionale, în general, şi parteneriatul privilegiat cu Uniunea Europeană, în special, au un preţ, şi că nu există loc pentru ocupaţia militară, nici crime de război şi nici o politică îndreptată, în fiecare zi, din ce în ce mai mult spre divorţul dintre Europa şi lumea arabo-musulmană?
Aş dori ca, în calitate de european, să nu pun speranţa schimbării politicii faţă de Orientul Mijlociu doar în mâinile ocupantului Casei Albe.
Mi-ar plăcea să cred încă într-o reînviere a Europei.
(Aplauze)
(IND/DEM). - Dle Preşedinte, dezbatem astăzi o rezoluţie privind ajutorul umanitar.
Înainte de a-mi aduce contribuţia, aş dori să evidenţiez faptul că nu vorbesc în numele grupului IND/DEM, întrucât acesta nu are o poziţie cu privire la acest subiect.
În schimb, vorbesc în calitate de deputat în PE, în numele meu şi al poporului meu.
Marea majoritate a locuitorilor din Gaza depinde de ajutorul umanitar pentru a supravieţui - alimente, apă, adăpost, haine şi, în special, medicamente.
Populaţia a fost sub asediu pentru o perioadă îndelungată.
Toate punctele de trecere au fost închise timp de 18 luni, iar acum, datorită teribilei agresiuni recente care s-a abătut asupra locuitorilor Gazei, aceştia sunt şi mai disperaţi.
Întrucât asediul nu a fost ridicat şi punctele de trecere sunt încă închise, este foarte dificil ca oamenii să primească ajutoare de primă necesitate.
Observ, în considerentul E al acestei rezoluţii, că noi, europenii, ne facem complimente pentru eforturile de ajutor umanitar.
Dumneavoastră, dnă comisar, aţi vorbit despre eforturile politice pe care le depuneţi, dar oare merităm aceste aprecieri pozitive?
Comerțul dintre Israel şi UE atinge cifra de 27 de miliarde EUR anual.
Dacă am dori într-adevăr să acţionăm în Gaza, am valorifica puterea oferită de acest comerţ, prin impunerea de sancţiuni economice.
Refuzul nostru de a lua o astfel de măsură, chiar în plin bombardament în luna ianuarie, a arătat că preferăm păstrarea status quo-lui actual, iar contribuţia noastră cu ajutor umanitar este, probabil, sclava conştiinţei noastre.
Nu numai că nu suntem dispuşi să riscăm tulburarea pieţei favorabile pentru a pune capăt nedreptăţii în Gaza, dar nu am fost dispuşi până acum să reziliem sau măcar să suspendăm acordul UE-Israel.
Îndrăgesc foarte mult poporul ebraic.
La facultate am avut posibilitatea de a studia mai multe cursuri despre istoria şi literatura acestuia predate de un rabin.
Totuşi, prietenia nu înseamnă trecere cu vederea, ci voinţa de a fi cinstit.
În realitate, ţinând seama de demonstraţiile care au avut loc în marile oraşe din Israel, există mulţi cetăţeni israelieni care se opun deschis acţiunii guvernului.
Revin la urgenţa ajutorului umanitar: este importantă reconstruirea infrastructurii materiale, însă este de înţeles atitudinea reticentă a agenţiilor de a reconstrui, din moment ce se pare că un regim şi mai ameninţător a preluat puterea în Israel.
Cu toate acestea, reconstruirea infrastructurii umane nu poate fi amânată.
Trebuie să introducem provizii în Gaza.
Aş dori să subliniez faptul că anumite arme deosebit de brutale folosite în ianuarie au lăsat multe persoane mutilate şi cu arsuri cumplite.
Eu însămi ştiu ce înseamnă ca un copil sănătos să fie afectat de un handicap.
Trebuie să acordăm ajutoare - medicale şi educative - miilor de persoane, mai ales copii care, de la Anul Nou, au devenit handicapaţi pe viaţă.
Pe măsură ce îi ajutăm, trebuie să înregistrăm mărturiile lor, pentru a începe să strângem dovezi privind atacurile intenţionate şi posibilele crime de război.
(FR) Dle Preşedinte, doamnelor şi domnilor, rolul de mediator între Israel şi Palestina nu poate fi îndeplinit sub nicio formă de Europa şi cu atât mai puţin de către Înaltul Reprezentant pentru politica externă Javier Solana, fost Secretar-General al ONU.
Cel mult, aceştia vor participa la finanţarea reconstrucţiei Fâşiei Gaza, astfel cum procedează în prezent în Kosovo, Liban sau Afganistan.
SUA şi Israelul lansează bombele, iar Europa finanţează reconstrucţia.
Astfel se împart sarcinile între aliaţi.
Dimpotrivă, cei care provoacă daune ar trebui să plătească.
Egiptul ocupă un loc central în discuţiile de pace privind obţinerea unei încetări durabile a focului cu Hamas.
Cu toate acestea, dificultăţile sunt enorme, în măsura în care noul guvern israelian, sub presiunea celei de-a treia persoane, Liebermann, liderul extremei drepte, care este acceptată în mod democratic acolo, riscă să asiste la o complicare deosebită a misiunii sale în timpul acestei negocieri.
Într-adevăr, Netanyahu, care este prezentat ca viitor prim-ministru, s-a opus dintotdeauna unui armistiţiu cu Hamas.
O altă dificultate este că Autoritatea Palestiniană condusă de Mahmoud Abbas a devenit în Cisiordania un fel de protectorat internaţional a cărui legitimitate în rândul populaţiei s-a diminuat puternic.
Ultimul element de care trebuie să ţinem seama este faptul că, datorită expansiunii coloniilor israeliene, care a fost neîntreruptă din 1967, crearea unui stat palestinian în Cisiordania devine deosebit de delicată.
În prezent, mingea se află în terenul israelian, însă vor accepta adepţii politicii dure din ambele tabere acest armistiţiu al Domnului, pe care ambele părţi îl doresc fără însă ca acestea să îşi ofere mijloacele?
Permiteţi-mi să adaug o observaţie cu privire la revenirea Franţei în structurile militare integrate ale NATO, care se va dezbate în cadrul raportului Vatanen.
Această revenire va implica obligaţii severe pentru Franţa.
În realitate, revenim în NATO chiar dacă războiul rece a luat sfârşit încă din 1990.
Sarkozy pare să fi uitat de căderea Zidului Berlinului şi întoarcerea Rusiei în rândul naţiunilor libere.
Este necesară consolidarea logicii blocurilor în contextul multipolarizării şi ascensiunii ţărilor emergente, inclusiv pe plan militar?
În plus, aderarea Franţei la structurile integrate va atrage obligaţia de a suplimenta contingentul din Afganistan, deşi acesta cuprinde deja peste 3 300 de soldaţi pe teren.
Cu ce fonduri va fi finanţată această operaţiune, din moment ce bugetul pentru apărare va fi în curând redus la mai puţin de 2% din PIB şi peste 30 de regimente urmează să fie suprimate?
Paradoxal, ne vom spori participarea financiară pentru a reveni în NATO şi, în acelaşi timp, ne vom reduce prezenţa militară în Africa.
Apărarea europeană, atât de importantă pentru preşedintele Sarkozy, va fi, prin urmare, un pilon al Alianţei Atlantice.
Ar fi suficient să citiţi Tratatul de la Lisabona şi protocoalele sale adiţionale pentru a vă convinge de acest lucru.
Fie că este vorba despre politică externă sau de securitate comună, calea europeană este un drum fără ieşire care nu va conduce decât la o aliniere cu SUA şi aliaţii săi.
Respingem această logică a retragerii pe care o respingem în numele suveranităţii şi independenţei naţionale, şi care se bazează, în primul rând, pe forţa noastră de disuasiune nucleară autonomă.
Şi alţi colegi au depăşit puţin timpul şi trebuie să acordăm acelaşi tratament tuturor.
Dle preşedinte, timpul de care dispun este limitat şi nu voi putea răspunde tuturor celor care au intervenit în această dezbatere.
Permiteţi-mi să vă adresez cele mai sincere mulţumiri pentru cuvintele referitoare la persoana şi la activitatea mea.
Aş dori să vă spun că puteţi fi siguri că voi continua să lucrez cu aceeaşi perseverenţă, sau chiar mai mult, în cazul în care este posibil, deoarece situaţia se agravează pe zi ce trece.
Cred că există cinci aspecte asupra cărora s-ar putea obţine un consens între toţi cei care au luat cuvântul înaintea mea.
În primul rând, aspectele umanitare: problema cea mai urgentă şi cea mai importantă este, fără nicio îndoială, cea umanitară.
Violenţa din ultimele zile şi săptămâni a scos în evidenţă lacunele enorme cu privire la ceea ce este necesar pentru a atenua suferinţele populaţiei, în special, a cetăţenilor din Gaza.
Prin urmare, vom face tot ceea ce ne stă în putinţă pentru a atenua dificultăţile vieţii cotidiene în Gaza.
Fără nicio îndoială, Comisia va face acest lucru, la fel ca şi statele membre ale Consiliului; şi întreaga comunitate internaţională va face acest lucru.
Al doilea aspect, pentru a realiza acest lucru, deschiderea punctelor de trecere dintre Gaza şi Israel şi dintre Gaza şi Egipt este absolut esenţială.
În plus, acestea trebuie deschise imediat, în mod neîntârziat.
Din punctul nostru de vedere, se vor acorda toate ajutoarele necesare acolo unde va fi necesar, iar, în ceea ce priveşte Rafah, în special, vom fi pregătiţi pentru dislocare cât mai curând posibil.
Observatorii Uniunii Europene se află deja la faţa locului, şi sunt disponibili pentru ca în momentul deschiderii frontierei la Rafah să fim pregătiţi pentru dislocare.
Al treilea aspect - unul foarte important - este unitatea palestiniană.
Stimaţi membri, cred că este clar că, în aceste momente, nu va exista o soluţie fără un început al reconcilierii între palestinieni.
Prin urmare, astfel cum s-a menţionat în rezoluţia ultimului Consiliu Afacerilor Generale, Uniunea Europeană sprijină şi va sprijini în continuare eforturile care sunt depuse, atât cele ale preşedintelui Abbas, cât şi cele ale preşedintelui Mubarak, pentru a avansa pe calea reconcilierii între palestinieni.
Mulţi dintre cei care au intervenit au menţionat obligaţiile pe care ni le-am putea asuma, în funcţie existenţa unui nou guvern de coaliţie palestinian.
Consider, stimaţi membri - şi vorbesc în nume propriu - că, dacă va exista un guvern de coaliţie intrapalestiniană, al cărui obiectiv să fie soluţia bistatală, al cărui obiectiv să fie constituirea celor două state pe cale pacifică, un guvern care să dispună de un program de reconstrucţie în Gaza şi care să încerce să organizeze un proces electoral în 2009, atunci un astfel de guvern ar trebui să primească sprijin din partea Uniunii Europene.
În al patrulea rând, problema Israelului: există două aspecte importante în urma alegerilor.
În primul rând, guvernul care a ieşit învingător în alegeri, sau cel care se va forma pe baza majorităţii rezultate din alegeri are obligaţia, din punctul nostru de vedere, de a continua procesul de pace.
De aceea, indiferent de guvernul care se va forma în urma alegerilor, vom continua să acţionăm în această direcţie, făcând tot ceea ce ne stă în putinţă pentru a asigura înființarea acestuia, precum şi faptul că acesta lucrează şi contribuie la continuarea procesului de pace, depunând toate eforturile pentru ca acest proces să se finalizeze pe parcursul anului 2009.
Al cincilea aspect: în opinia noastră, chestiunea coloniilor este absolut esenţială.
Cred că ultimele informaţii cu privire la situaţia coloniilor în 2008, publicate de guvernul israelian, ar trebui să trezească în noi simţul responsabilităţii.
Aş dori să precizez că în 2001 am lucrat cu dl Mitchell, senator la vremea respectivă, la celebrul raport care îi poartă numele.
Am fost unul din cei patru participanţi la acest program.
V-aş ruga, stimaţi membri, să aveţi bunăvoinţa de a citi din nou raportul respectiv, publicat în 2001, întrucât conţine afirmaţii care, din nefericire, sunt valabile şi astăzi, de exemplu, în ceea ce priveşte situaţia coloniilor.
În cazul în care Uniunea Europeană nu este capabilă să încerce să schimbe modul în care coloniile continuă să se extindă, este puţin probabil ca iniţiativa oricărui proces de pace să fie credibilă.
Prin urmare, subiectul trebuie tratat cu seriozitate.
Trebuie să vorbim serios cu prietenii noştri din Israel pentru ca tema coloniilor să fie abordată într-un mod complet diferit.
În sfârșit, dle preşedinte, stimaţi membri: Liga Arabă.
Unitatea între statele arabe este crucială.
Este esenţial să colaborăm cu toate statele membre ale Ligii Arabe pentru a ne asigura că iniţiativa de pace semnată de aceasta va rămâne în vigoare.
Este fundamental ca acest proces de pace să aibă drept rezultat reconcilierea între palestinieni şi israelieni, dar şi între arabi şi Israel.
În consecinţă, acordăm sprijin deplin celor care acţionează pentru ca iniţiativa de pace să se concretizeze.
Constatăm existenţa unor divizări profunde în Liga Arabă.
Va trebui să facem tot ceea ce ne stă în putinţă, din punct de vedere diplomatic, pentru a evita adâncirea acestor diferenţe şi să încurajăm, în schimb, reconstrucţia procesului de armonie şi cooperare în sânul marii familii arabe.
Dle Preşedinte, stimaţi membri, după cum am spus, anul 2009 va fi extrem de important.
Va trebui să ne ocupăm în continuare de gestionarea crizei, acordarea de ajutor umanitar, depunerea tuturor eforturilor pentru a obține încetarea focului şi pentru a ne asigura că negocierile de pace între Israel şi Gaza şi între Egipt şi Gaza vor avea loc.
Cu toate acestea, stimaţi membri, dacă nu ne schimbăm mentalitatea, dintr-o poziţie de gestionare a crizei într-una puternic orientată spre rezolvarea conflictului, ne vom regăsi în aceeaşi situaţie la care, din nefericire, am revenit la începutul anului 2009.
Dle Preşedinte, sper ca, în cele din urmă, prin cooperarea tuturor, 2009 să fie anul rezolvării reale a acestui conflict enorm care, din nefericire, apasă asupra noastră de prea multă vreme.
membră a Comisiei. -Dle preşedinte, am vrut doar să repet că anul trecut am afirmat, în mod clar, că eşecul nu este o opţiune.
Cu toţii ne-am pus speranţele în procesul de la Annapolis şi într-un proces de pace.
Din nefericire, incursiunea militară în Gaza în urma lansării de rachete din Gaza în Israel a schimbat termenii ecuaţiei.
În momentul de faţă este clar pentru toţi că există o serie de elemente absolut necesare fără de care nu se pot relua negocierile de pace.
În orice caz, un lucru este totuşi sigur: soluţia militară nu este o soluţie.
În această privinţă suntem cu toţii de acord.
Prin urmare, indiferent de preţ, va trebui să ne străduim pentru a restabili pacea.
Mulţi sunt dispuşi să contribuie la aceasta: Uniunea Europeană, comunitatea internaţională - Statele Unite ale Americii, ONU sau Rusia - dar şi foarte mulţi prieteni şi colegi arabi.
Pot doar să sper că, odată cu formarea noului guvern israelian, toţi aceşti actori vor dori să se reunească pentru a discuta obținerea păcii.
Analiza raţională este clară, dar dacă emoţiile vor fi cele care ne vor readuce pe calea cea bună, rămâne de văzut.
Să fiţi siguri că vom lucra pentru aceasta.
(Aplauze)
O propunere de rezoluţie pentru încheierea dezbaterii a fost depusă în conformitate cu articolul 103 alineatul (2) din Regulamentul de procedură.
Dezbaterea a fost închisă.
Votarea va avea loc astăzi.
Declaraţii scrise (articolul 142 din Regulamentul de procedură)
Situaţia umanitară din Gaza este inacceptabilă.
80% din populaţie are nevoie de ajutoare alimentare, medicamentele esenţiale lipsesc din spitale şi mii de tone de ajutor nu pot intra în Gaza deoarece nu se permite accesul unui număr suficient de camioane.
Oamenii din întreaga lume au fost indignaţi față de răspunsul timid din partea comunităţii internaţionale în momentul uciderii a peste 1 000 de palestinieni - inclusiv peste 300 de copii - în timpul ultimului atac israelian asupra Gazei.
O strategie proactivă şi pe termen lung din partea Europei şi a noului guvern SUA trebuie să includă dreptul palestinienilor de a avea un stat durabil, bazat pe graniţele de dinainte de 1967.
Activităţile de colonizare trebuie oprite în teritoriile ocupate, iar zidul apartheid trebuie demolat.
Securitatea Israelului şi libertatea statului palestinian trebuie atinse, însă situaţia în care Israelul foloseşte securitatea ca pretext pentru a distruge vieţile palestinienilor nevinovaţi trebuie să înceteze.
Trebuie să înceapă un veritabil proces de negociere.
UE trebuie să anuleze Acordul de asociere dintre Uniunea Europeană şi Israel, atât timp cât acesta nu respectă dreptul internaţional şi dreptul umanitar.
Care ar trebui să fie (sau să nu fie) rolul Uniunii Europene în Orientul Mijlociu?
Care sunt principiile pe care ar trebui să le urmeze?
Trebuie să ceară ferm încetarea agresiunii şi a blocadei inumane asupra poporului palestinian din Fâşia Gaza şi trebuie să se asigure că acestuia i se acordă ajutor umanitar de urgenţă.
Trebuie să condamne agresiunea brutală, crimele, încălcarea celor mai elementare drepturi ale omului şi terorismul de stat comis de Israel împotriva poporului palestinian, care nu poate fi justificat sub nicio formă.
Trebuie să denunţe, în mod neechivoc, faptul că în Palestina există colonizatori şi colonizaţi, agresori şi victime, asupritori şi asupriţi, exploatatori şi exploataţi.
Trebuie să suspende Acordul de asociere şi orice formă de consolidare a relaţiilor bilaterale cu Israelul, precum cele promovate de Consiliul Relaţiilor Externe la 8 şi 9 decembrie.
Trebuie să ceară respectarea de către Israel a dreptului internaţional şi a rezoluţiilor ONU, precum şi încetarea ocupaţiei, a colonizării, a zidului de separaţie, a crimelor, arestărilor şi nenumăratelor umiliri impuse asupra poporului palestinian.
Trebuie să ceară şi să lupte pentru respect faţă de dreptul inalienabil al poporului palestinian la un stat independent şi suveran, cu graniţele din 1967 şi capitala la Ierusalimul de Est.
În esenţă, trebuie să înceteze nu fie complice al impunităţii colonialismului israelian.
în scris. - Recentele alegeri din Israel şi noua administraţie a SUA oferă oportunitatea unui nou început în procesul de pace din Orientul Mijlociu.
Cred că UE trebuie să transmită un mesaj clar de susţinere a noului cabinet de la Tel Aviv şi, totodată, să-şi articuleze clar aşteptările de la partenerii israelieni, în sensul continuării unor măsuri care să faciliteze o pace durabilă - inclusiv închiderea coloniilor din Cisiordania şi suportul ferm pentru soluţia bistatală - şi evitarea exceselor militare cu repercusiuni umanitare grave.
Abordarea UE faţă de Orientul Mijlociu trebuie să fie bazată pe câteva principii ferme.
În primul rând, o colaborare strânsă cu SUA, fără de care nu putem obţine o soluţie de durată în regiune.
În al doilea rând, abordarea noastră trebuie să vizeze evitarea pe cât posibil a violenţelor de ambele părţi, condamnarea extremismului palestinian, dar şi a măsurilor excesive luate de Israel, şi sprijinirea unor soluţii de guvernare moderate de ambele părţi, în măsură să faciliteze procesul de pace.
Doresc să-mi exprim susţinerea faţă de rezoluţia Parlamentului European votată astăzi, care confirmă angajamentul UE faţă de procesul de reconstrucţie din Gaza şi pune bazele discuţiilor ce vor avea loc în martie la Cairo cu prilejul conferinţei donatorilor internaţionali.
în scris. - Democraţia, pacea şi respectarea drepturilor omului sunt valori primordiale ale Uniunii Europene, iar aceasta are rolul şi obligaţia de a le apăra şi promova atât în interiorul său, cât şi în relaţia sa cu celelalte state.
Situaţia populaţiei din Gaza este dramatică şi trebuie rezolvată neîntârziat.
Încălcarea flagrantă a drepturilor şi libertăţilor omului în această regiune constituie motiv de îngrijorare pentru Uniunea Europeană, atât din perspectiva relaţiilor sale cu Israelul, cât şi din cea a securităţii şi stabilităţii în Orientul Mijlociu.
Uniunea Europeană trebuie să ia măsuri urgente de acordare de asistenţă umanitară populaţiei din regiunea Gaza, iar pe termen mediu şi lung trebuie să gândească acţiuni menite să promoveze pacea, securitatea şi stabilitatea în zonă.
În acest sens, Uniunea trebuie să depună eforturi diplomatice sporite pentru aplanarea conflictelor si stimularea dialogului şi reconcilierii în regiune şi, în acelaşi timp, să sancţioneze ferm şi fără echivoc orice atitudine anti-democratică sau de încălcare a drepturilor şi libertăţilor omului.
Pentru a realiza un acord UE-Orientul Mijlociu, prioritatea ar trebui să rămână, deocamdată, încercarea de a readuce stabilitatea şi ajutorul, în vederea concretizării programului de pace în Fâşia Gaza.
Uniunea Europeană ar trebui, de asemenea, să facă tot posibilul pentru a pune capăt conflictului în care îşi pierd vieţile cetăţeni nevinovaţi.
În plus, eforturile ar trebui orientate spre acordarea de asistenţă persoanelor, asigurându-se că acestea dispun de mijloacele esenţiale de supravieţuire.
Locuitorii Fâşiei Gaza îşi pot acoperi doar 60% din nevoile zilnice de alimente, ceea ce înseamnă că sunt expuşi şi mai mult riscului de îmbolnăvire şi condiţiilor dificile.
Lipsa apei potabile reprezintă o ameninţare la fel de mare precum lipsa produselor alimentare.
Cred că este de prisos să menţionez şi lipsa de îngrijiri medicale sau distrugerea şcolilor şi instituţiilor publice, care constituie un obstacol semnificativ în calea restabilirii ordinii şi a întoarcerii la normalitate.
Ar trebui să ne amintim că, doar atunci când se vor rezolva multe din problemele esenţiale ale vieţii cotidiene, vom putea să ne concentrăm asupra dezvoltării economice a Orientului Mijlociu şi a strânsei cooperări comerciale cu această regiune.
Uniunea Europeană are ocazia de a ajuta lumea arabă şi toate ţările din Orientul Mijlociu să devină o regiune în care domină prosperitatea, lucru care, în schimb, va crea un cadru pentru o cooperare mai strânsă între Orientul Mijlociu şi UE.
1.
Rolul Uniunii Euroepene în Orientul Mijlociu (vot)
- Înainte de votul asupra alineatului (5):
(IT) Dle Preşedinte, la începutul alineatului (5), după cuvântul "consideră”, ar trebui adăugată următoarea frază:
"având, printre altele, în vedere Conferinţa internaţională în sprijinul economiei palestiniene pentru reconstrucţia Fâşiei Gaza, care va avea loc la Sharm El Sheikh la 2 martie 2009”.
(IT) Dle Preşedinte, amendamentul este acelaşi.
Acesta se referă la organizarea conferinţei internaţionale pentru sprijinirea economiei palestiniene, care urmează să aibă loc la Sharm el-Sheikh la 2 martie, şi ar trebui adăugat la considerent.
Votare
Urări de bun venit
Mi s-a solicitat să urez bun venit unei delegaţii, aflată în vizită, din regiunea Piemonte.
În mod normal, primim delegaţii doar din partea statelor, însă din moment ce dorim să consolidăm regiunile, vom face o excepţie şi vom ura bun venit delegaţiei din Piemonte.
Explicaţii privind votul
Explicaţii scrise privind votul
în scris. - Am votat favorabil Rezoluţia Parlamentului European referitoare la rolul Uniunii Europene în Orientul Mijlociu deoarece sunt de acord că trebuie să sprijinim planurile de reconstrucţie a Fâşiei Gaza.
Această rezoluţie solicită acordarea imediată a unui ajutor umanitar sporit şi nerestricţionat, măsură ce constituie o datorie morală, şi care trebuie să fie furnizat fără nicio condiţie sau restricţie.
Autorităţile israeliene sunt rugate să permită un flux continuu şi adecvat de ajutor umanitar, inclusiv toate materialele necesare pentru ca agenţiile ONU, precum UNRWA (United Nations Relief and Works Agency) şi organizaţiile internaţionale să-şi poată desfăşura activităţile şi să acopere nevoile populaţiei.
Prin rezoluţia PE privind ajutorul umanitar acordat Gazei, Uniunea Europeană, ghidată de principiul egalităţii de tratament a israelienilor asasini şi a palestinienilor rezistenţi, se străduieşte să ascundă imensa responsabilitate pentru masacrarea poporului palestinian în timpul ucigaşei invazii israeliene a Fâşiei Gaza, care s-a soldat cu 1 300 de victime, majoritatea copii, femei şi persoane în vârstă, şi peste 5 000 de răniţi.
Ca urmare a distrugerii complete a miilor de locuinţe şi a infrastructurii sociale, împreună cu izolarea economică totală impusă de Israel, populația palestiniană trăieşte, în prezent, în condiţii tragice şi inumane.
Evitarea oricărei aluzii şi condamnări a Israelului şi a cauzelor tragicei situaţii a poporului palestinian confirmă, încă o dată, sprijinul UE faţă de acţiunile criminale ale Israelului în efortul său de a-şi spori rolul în escaladarea luptelor interne între imperialiştii din Orientul Mijlociu.
Cea mai stringentă necesitate a eroicului popor palestinian nu este pomana din partea imperialiştilor.
Aceasta este întemeierea unui stat palestinian independent şi suveran, cu capitala la Ierusalimul de Est, și cu respectarea rezoluţiei ONU privind graniţele din 1967 şi a solidarității depline a altor popoare în lupta lor.
în scris. - (SV) Situaţia din Fâşia Gaza este extrem de gravă, întrucât conflictul actual privează populaţia civilă de alimente, medicamente şi combustibil.
Situaţia este atât de gravă, încât este nevoie de ajutor de urgenţă din străinătate.
Prin urmare, am votat în favoarea rezoluţiei.
Cu toate acestea, considerăm că este deosebit de regretabil - dar din nefericire deloc surprinzător - faptul că Parlamentul European se foloseşte din nou de un dezastru pentru a-şi consolida poziţia, încet, dar sigur.
După mai mult de 18 luni de la începutul blocadei inumane, cele 22 de zile ale agresiunii brutale a Israelului faţă de poporul palestinian din Fâşia Gaza au provocat moartea a cel puţin 1 324 de persoane şi rănirea a peste 5 000, majoritatea fiind copii.
Peste 100 000 de persoane au fost strămutate şi peste 15 000 de locuinţe au fost distruse.
Infrastructura de bază şi serviciile publice de bază au fost distruse sau demolate, punând în pericol acoperirea celor mai elementare nevoi ale populaţiei palestiniene.
În faţa acestei crime şocante, Parlamentul European nu are niciun cuvânt de condamnare pentru Israel.
Fără îndoială că populaţia Palestinei are nevoie urgentă de ajutor.
Fără îndoială că trebuie să recunoaştem suferinţele poporului palestinian.
Cu toate acestea, este, de asemenea, esenţial ca agresorii să fie denunţaţi şi traşi la răspundere.
În schimb, rezoluţia insistă în a deghiza agresiunea Israelului împotriva Fâşiei Gaza, ascunzând-o în spatele termenului "conflict”.
Această agresiune face parte din strategia pentru a învinge rezistenţa legitimă a poporului palestinian împotriva ocupaţiei şi pentru a submina condiţiile necesare construirii unui stat palestinian.
Uniunea Europeană, care se grăbeşte mereu să invoce drepturile omului, le "uită” atunci când vine vorba de Israel, care, timp de peste 40 de ani, a colonizat teritoriile palestiniene din Cisiordania, Fâşia Gaza şi Ierusalimul de Est.
în scris. - Am votat Rezoluţia Parlamentului European din 18 februarie 2009 referitoare la ajutorul umanitar acordat Fâşiei Gaza, deoarece populaţia civilă are mare nevoie de ajutor, din cauza situaţiei create în această zonă.
Consider că trebuie realizată o evaluare a necesităţilor populaţiei din Fâşia Gaza, precum şi demararea unor planuri de reconstrucţie a zonei.
Corectările voturilor şi intenţiile de vot: a se vedea procesul-verbal
Raportul anual 2007 privind aspectele principale şi opţiunile de bază ale PESC - Strategia europeană de securitate şi PESA - Rolul NATO în arhitectura de securitate a UE (dezbatere)
Următorul punct este dezbaterea comună privind:
raportul întocmit de Jacek Saryusz-Wolski, în numele Comisiei pentru afaceri externe, referitor la raportul anual privind aspectele principale şi opţiunile de bază ale Politicii externe şi de securitate comună (PESC) în 2007, prezentat Parlamentului European în aplicarea punctului G, alineatul (43) al Acordului interinstituţional din 17 mai 2006,
raportul întocmit de Karl von Wogau, în numele Comisiei pentru afaceri externe, privind Strategia europeană de securitate şi Politica europeană de securitate şi apărare (PESA), şi
raportul întocmit de Ari Vatanen, în numele Comisiei pentru afaceri externe, privind rolul NATO în arhitectura de securitate a UE.
Doamnelor şi domnilor, dacă nu sunteţi interesaţi să urmăriţi dezbaterile noastre, raportorul nostru vă invită să părăsiţi Camera în linişte şi, pentru a păstra demnitatea muncii noastre, vă rugăm să faceţi acest lucru.
raportor. - (Franţa) Vă mulţumesc, domnule preşedinte.
Într-adevăr, consider că politica externă a Uniunii merită să i se acorde atenţie.
raportor. - Domnule preşedinte, astăzi are loc o dezbatere specială privind trei rapoarte importante referitoare la politica externă, de securitate şi de apărare şi la relaţiile UE-NATO.
Raportul nostru anual privind politica externă şi de securitate comună (PESC) a devenit un instrument important, prin intermediul căruia Parlamentul îşi exprimă punctul de vedere strategic referitor la politica externă a UE.
În raportul de anul acesta, am decis să ne concentrăm asupra stabilirii politicii şi conturării acesteia.
Ne-am concentrat asupra necesităţii de a stabili un dialog adevărat cu Consiliul privind principalele obiective ale politicii externe şi de securitate comună a UE.
Am recunoscut faptul că aceasta se află în progres, mai precis faptul că, pentru prima dată, raportul Consiliului face, în mod sistematic, referire la rezoluţiile adoptate de Parlamentul European.
Suntem recunoscători: acest lucru reprezintă o adevărată realizare.
Cu toate acestea, ne-am exprimat şi regretul că totuşi Consiliul nu se angajează într-un dialog complet cu privire la punctele de vedere propuse de Parlament şi nici nu se referă în documentele operaţionale la aceste rezoluţii, ca la acţiuni sau poziţii comune.
Ne aşteptăm ca raportul anual al Consiliului să furnizeze ocazii pentru a stabili un dialog cu Parlamentul, menit să dezvolte o abordare mai strategică faţă de politica externă şi de securitate comună.
Am reiterat în raportul nostru cele mai importante principii, care ar trebui să susţină politica noastră externă.
În opinia noastră, PESC trebuie să fie susţinută şi ghidată de valorile pe care Uniunea Europeană şi statele sale membre le preţuiesc, în special, de democraţie, de statul de drept, de respectarea demnităţii ființei umane, a drepturilor omului şi a libertăţilor fundamentale, precum şi de promovarea păcii şi a multilateralismului eficient.
Credem că Uniunea Europeană poate avea un anumit impact, dar numai dacă se exprimă cu o singură voce şi dacă beneficiază de instrumentele potrivite, precum cele care reies din Tratatul de la Lisabona, şi de un buget mai generos.
Putem lua măsuri eficiente numai atunci când acestea sunt justificate atât de Parlamentul European, cât şi de parlamentele naţionale, acţionând la nivelul respectiv şi în conformitate cu propriile lor mandate.
Pentru a fi credibile şi pentru a răspunde aşteptărilor cetăţenilor UE - şi spun aceste lucruri în pragul noilor alegeri parlamentare - resursele alocate PESC trebuie să fie proporţionale cu obiectivele şi ţintele specifice.
Prin urmare, regretăm faptul că, la fel ca în anii trecuţi, bugetul PESC este, în mod serios, subfinanţat.
În raportul nostru, abordăm atât aspecte orizontale, cât şi aspecte geografice.
Dintre aspectele orizontale, daţi-mi voie să le enumăr pe cele mai importante de care ne-am ocupat: în primul rând, susţinerea drepturilor omului şi promovarea păcii şi securităţii în vecinătatea Europei şi la nivel global; în al doilea rând, susţinerea multilateralismului eficient şi respectarea legislaţiei internaţionale; în al treilea rând, combaterea terorismului; în al patrulea rând, neproliferarea armelor de distrugere în masă şi dezarmarea; în al cincilea rând, schimbările climatice, securitate energetică şi alte probleme, precum securitatea cibernetică.
Am fost selectivi în mod intenţionat în acest raport.
Prin urmare, ne concentrăm asupra anumitor zone de prioritate strategică şi geografică precum Balcanii de Vest, Orientul Mijlociu şi Orientul Mijlociu extins, Caucazul de Sud, Africa şi Asia, şi, bineînţeles, asupra relaţiilor cu partenerul nostru strategic, SUA, precum şi asupra relaţiilor cu Rusia.
Raportul ar trebui luat în considerare împreună cu celelalte rapoarte mai detaliate ale Parlamentului şi drept o completare a acestora.
Nu ar trebui să încerce să le copieze.
Aş dori să le mulţumesc colegilor mei din această Cameră care aparţin diverselor grupuri politice pentru înţelegerea de care au dat dovadă şi pentru excelenta cooperare.
Am încercat să abordăm cât mai multe probleme şi sper ca acest raport va fi sprijinit de o mare majoritate a Camerei.
În final, aş dori să le transmit partenerilor noştri din cadrul Consiliului şi Comisiei că sperăm ca această ocazie să ne poată ajuta să elaborăm un dialog strategic mai intens între Parlament, Consiliu şi Comisie, care va aduce mai multă legitimitate democratică activității pe care o depuneţi, domnule Solana şi doamnă Ferrero-Waldner, pentru ca în triunghiul nostru să existe mai multă cooperare.
Sper că veţi trata acest raport ca pe o posibilitate de a obţine mai multă sinergie, de a întări vocea noastră comună - vocea celor trei actori - şi de a conferi mai multă legitimitate democratică şi parlamentară scopului nostru comun, care este reprezentat de: politica externă; o singură voce; Uniunea Europeană.
raportor. - (Germania) Domnule preşedinte, înalt reprezentant, domnule comisar, acest raport ar trebui să ne ofere ocazia de a analiza cât de departe am ajuns cu politica Uniunii Europene pentru securitate şi apărare, unde ne aflăm acum şi ce rol trebuie să joace Parlamentul European în acest proces.
Făcând acest lucru, trebuie să observăm că, până în prezent, au fost efectuate 22 de desfăşurări în cadrul politicii europene pentru securitate şi apărare, dintre care 16 au fost acţiuni civile şi 6 au fost militare.
Acest lucru înseamnă că s-a pus foarte mult accentul pe aspectul civil al acţiunilor.
Bineînţeles, aspectul civil este completat de controlul funcţional democratic, întrucât operaţiunile civile din cadrul PESA sunt finanţate din bugetul european şi, prin urmare, sunt atent controlate de către Parlamentul European.
Există şi alte lucruri care sunt finanţate din bugetul Uniunii Europene şi care au legătură directă cu politica de securitate.
De exemplu, putem aminti domeniul cercetării - 1,3 miliarde EUR în 7 ani; programul Galileo, care conţine aspecte ce ţin de securitate - 3,4 miliarde EUR; şi GMES/Copernicus, un proiect pentru care este pus la dispoziţie un alt miliard de euro.
De asemenea, există, în prezent, în Parlamentul European legislaţie în domeniul securităţii şi apărării, iar acest lucru reprezintă un nou pas înainte.
Am adoptat o directivă a Parlamentului European şi a Consiliului privind transferul intra-comunitar al echipamentului de apărare şi privind contractele de achiziție publică în domeniul securităţii şi apărării.
Acesta reprezintă un important prim pas pe drumul pe care vrem să-l urmăm.
Un aspect de o importanţă deosebită, totuşi, pentru Parlamentul European, îl reprezintă informarea.
În acest sens, comisia noastră specială, care are acces şi la informaţii secrete, prezintă şi ea o importanţă deosebită, la fel ca şi discuţiile obişnuite pe care le purtăm în cadrul acestei comisii împreună cu reprezentantul special pentru aceste probleme.
Aş dori să profit de această ocazie pentru a mulţumi Înaltului Reprezentant şi colegilor săi pentru colaborarea constructivă care s-a dezvoltat.
Îmi voi îndrepta acum atenţia către punctele individuale ale acestui raport.
Acesta invită Uniunea Europeană să-şi definească mai clar propriile interese de securitate.
Întotdeauna vorbim despre interesele de securitate ale ţărilor individuale, dar la fel de adevărat este că avem şi interese de securitate comune.
Protejarea cetăţenilor noştri în interiorul Uniunii şi în afara acesteia, pacea în zona de vecinătate, protejarea graniţelor externe, protejarea elementelor importante de infrastructură, securitatea energetică, securitatea rutelor comerciale, securitatea bunurilor noastre la nivel global şi multe alte lucruri reprezintă, în realitate, interese de securitate individuale şi interese de securitate comune ale Uniunii Europene.
De asemenea, trebuie să ne gândim care sunt, de fapt, ambiţiile Uniunii Europene legate de securitate şi apărare.
Proiectul de raport afirmă foarte clar că nu avem ambiţia de a deveni o superputere, precum Statele Unite ale Americii.
De asemenea, se precizează foarte clar că trebuie să ne concentrăm asupra împrejurimilor geografice ale Uniunii Europene.
Priorităţile noastre sunt zona Balcanilor - principalul interes al Uniunii Europene - Africa de Nord, conflictele îngheţate din Est şi contribuţia la rezolvarea conflictului din Palestina.
Trebuie să ne îndreptăm atenţia foarte clar asupra acestor zone.
Mă simt obligat să punctez faptul că, la finalul preşedinţiei franceze, Consiliul a stabilit obiective foarte ambiţioase, şi anume, dezvoltarea capacităţii de a efectua anumite operaţiuni în paralel.
Dacă acest lucru este într-adevăr ceea ce vrem, atunci vom avea nevoie de fonduri pentru a realiza acest lucru.
Va fi nevoie de înfiinţarea unui sediu autonom şi permanent la Bruxelles.
Aceasta reprezintă o primă cerinţă foarte clară exprimată de Parlament.
În comisie a existat o mare majoritate care s-a declarat în favoarea acestui aspect.
În al doilea rând, trebuie să ţinem cont de faptul că cele 27 de state membre au la dispoziţie două milioane de soldaţi.
Trei procente din aceste efective de militari ar trebui să fie puse la dispoziţia Uniunii Europene, în mod permanent.
Acest lucru ar însemna 60 000 de soldaţi.
Acesta este motivul pentru care raportul cere ca Eurocorps să fie pus, în mod permanent, la dispoziţia Uniunii Europene.
Această invitaţie este adresată celor şase state membre care formează Eurocorps.
Apoi facem afirmaţii clare în privinţa capacităţilor pe care trebuie să le dezvoltăm.
Cele 27 de state membre ale Uniunii Europene cheltuiesc 200 de miliarde de euro anual pentru apărare, iar această sumă de 200 miliarde EUR trebuie să fie mai bine cheltuită decât în trecut.
Nu ne putem permite să reinventăm roata de 27 de ori şi, prin urmare, vă solicităm astăzi să vă asiguraţi că, pe viitor, acolo unde banii Uniunii Europene şi ai contribuabililor sunt folosiţi în apărare, aceşti bani vor fi cheltuiţi mai bine decât în trecut.
Vă mulţumesc foarte mult.
raportor. -Domnule preşedinte, în urmă cu 70 de ani, domnul Chamberlain se întorcea de la München fluturând o bucată de hârtie şi afirmând "pace pentru timpul nostru”.
Ei bine, ştim cât de mult s-a înşelat şi ştim, de asemenea, şi că o gândire optimistă este un înlocuitor mortal pentru realism.
Astăzi trebuie să fim brutal de sinceri în această privinţă.
UE a înregistrat succese progresive în procesul de conciliere.
Evenimentele legate de cel de-al Doilea Război Mondial au fost cele care au dus la crearea Uniunii Europene.
Sunt foarte fericit că domnul Solana se află astăzi aici, pentru că, în sfârşit, avem un număr de telefon pentru UE.
Domnul Solana are acest număr, pe care domnul Kissinger l-a cerut în urmă cu mulţi ani.
Însă ce fel de mijloace îi oferim domnului Solana noi, Statele Membre şi politicienii?
Aceasta este întrebarea.
În prezent, suntem afectaţi de o criză financiară, care nu a căzut din cer.
A fost în mare măsură auto-provocată.
Vorbim despre bunurile toxice ale băncilor şi despre cum putem să scăpăm de ele.
Poate acesta este, de asemenea, momentul să ne întrebăm: care sunt bunurile toxice şi care sunt obstacolele ce există în faţa procesului de conciliere, care este motivaţia noastră?
Trebuie să mergem mai departe - UE trebuie să continue procesul de conciliere.
Lumea se schimbă extrem de repede în jurul nostru.
Cel mai mare obstacol este faptul că, pur şi simplu, nu avem o viziune.
Suntem nişte politicieni cotidieni miopi.
Imobilitatea este cea mai mare problemă a noastră.
În jurul nostru lumea se schimbă mai repede decât putem noi să reacţionăm.
Care este rezultatul politicilor de securitate ineficiente şi lipsite de succes?
Suferinţa umană, cadavre, oameni mutilaţi şi atrocităţi.
Chiar dacă aceşti oameni nu votează pentru noi, trebuie să ne pese de ei pentru că sunt fraţii şi surorile noastre care fac parte din marea familie a umanităţii.
La 2 aprilie 1917, preşedintele Wilson a spus că "o înţelegere fermă de pace nu poate fi menţinută decât printr-un parteneriat al naţiunilor democratice”.
Preşedintele Wilson a primit Premiul Nobel - pe care l-a meritat mai mult decât Al Gore.
Noi, cei din UE, nu ne dăm seama ce fel de instrumente deţinem în "mozaicul” nostru format din 27 de ţări.
Acest mozaic ne oferă un instrument unic în procesul de conciliere.
Poate că unora nu le plac francezii, altora nu le plac nemţii şi poate sunt oameni cărora nu le plac nici finlandezii, deşi eu cred că tuturor le plac oamenii din Finlanda! - Însă, atunci când suntem 27 de ţări împreună, nimeni nu poate spune că urăşte UE.
Prin urmare, capacitatea unică pe care o avem ne permite să ajungem în orice punct de criză şi să jucăm rolul de doctor sau de arbitru.
Cu toate acestea, fără capacitate militară, fără credibilitatea militară, suntem ca un câine care mai mult latră decât muşcă.
Suntem idealişti, dar nu ne dotăm cu mijloacele de care avem nevoie pentru a atinge aceste obiective.
Acum este momentul să batem fierul cât e cald: Il faut battre le fer tant qu'il est chaud, cum spun francezii.
Domnul Obama este noul preşedinte al Statelor Unite şi stimează Europa, spunând chiar că suntem aliaţi importanţi.
Ce avem de făcut?
Trebuie să punem la punct o strategie.
Deja 94% din populaţia Europei se află în NATO, şi doar 6% în afara acestei organizaţii.
De ce nu folosim acest instrument într-un mod mai eficient?
Datorăm acest lucru oamenilor, pentru că este de datoria noastră să alinăm suferinţa umană: este datoria noastră etică şi este în interesul nostru pe termen lung.
Putem fi credincioşi moştenirii UE şi putem elimina conceptul de "inevitabil” doar dacă mergem pe urmele înaintaşilor noştri - iar, procesul de conciliere înseamnă exact acest lucru.
înaltul reprezentant pentru politica externă şi de securitate comună. -Domnule preşedinte, vă mulţumesc pentru că m-aţi invitat din nou la această dezbatere importantă privind PESC.
Cred că organizarea acestei dezbateri în fiecare an devine o tradiţie şi sunt foarte fericit că pot participa la un asemenea eveniment.
Aş dori să mulţumesc celor trei raportori, domnul Saryusz-Wolski, domnul von Wogau şi domnul Vatanen pentru rapoartele elaborate.
Am descoperit în aceste rapoarte o mulţime de lucruri care rezonează cu ceea ce noi gândim şi facem.
Am notat foarte multe dintre lucrurile menţionate în rapoarte şi sper din tot sufletul că acestea vor juca un rol important în procesul de aliniere a gândirii noastre cu cooperarea dumneavoastră.
Discursul meu de acum, de la începutul anului 2009, în Parlamentul European, îmi aduce aminte de poziţia pe care o aveam în urmă cu 10 ani, în 1999.
Acela a fost momentul când am început să lucrăm la PESC.
Privind la locul în care ne aflăm acum şi comparând această situaţie cu cea existentă în ziua în care am început lucrul la PESC, constat că s-au înregistrat foarte multe progrese.
Nimeni nu poate trece cu vederea ceea ce s-a realizat.
Astfel cum s-a menţionat, mai mult de 20 de operaţiuni civile şi militare se desfăşoară ori s-au desfăşurat pe aproape toate continentele, din Europa în Asia, din Orientul Mijlociu până în Africa.
Mii de europeni, bărbaţi şi femei sunt implicaţi în aceste operaţiuni; de la soldaţi la poliţişti, de la poliţişti de frontieră la supraveghetori, de la judecători la procurori, un număr foarte mare de persoane acţionează pentru a asigura stabilitatea în lume.
Cred că acesta este modul european de a acţiona.
O abordare cuprinzătoare în privinţa prevenirii şi gestionării crizei; o gamă largă şi diversificată de instrumente, din care putem alege ceea ce este necesar; o capacitate de reacţie rapidă; încercarea de a fi ceea ce merităm să fim, un actor la nivel global, astfel cum ni s-a cerut din partea ţărilor terţe.
În mod evident, dacă Tratatul de la Lisabona urmează să fie ratificat, şi sper că aşa se va întâmpla, fără nici o îndoială că acţiunile noastre ar fi mai eficiente.
Aş dori să mulţumesc Parlamentului pentru susţinerea pe care ne-a acordat-o în ultimii ani, pentru buna cooperare din partea dumneavoastră, reprezentanţii cetăţenilor din Uniunea Europeană.
Fără implicarea, înţelegerea şi susţinerea, nu doar a membrilor distinsului Parlament, ci şi a cetăţenilor Uniunii Europene prin intermediul altor mecanisme - propriile lor parlamente - ar fi foarte dificil să jucăm rolul pe care încercăm să-l jucăm prin numeroasele operaţiuni pe care le-am efectuat şi prin numărul de cetăţeni ai Uniunii Europene care sunt implicaţi în aceste operaţiuni.
PESC reprezintă mai mult decât un instrument.
PESC se referă la valorile noastre, la valorile dumneavoastră, la valorile poporului nostru.
Mă simt foarte legat de aceste valori care sunt reprezentate în centrul tuturor celor 27 de state membre ale Uniunii Europene: drepturile omului, statul de drept, dreptul internaţional şi multilateralismul eficient; toate aceste cuvinte şi concepte sunt, probabil, o reprezentare constructivă a ceea ce noi suntem.
Însă PESC ne ajută şi să conturăm cooperarea noastră internă între statele membre ale Uniunii Europene.
Colaborând, acţionând împreună, reuşim să ne definim.
Prin urmare, PESC este şi o modalitate prin care Uniunea Europeană continuă să se definească în fiecare zi.
Cred că ceea ce am spus va rezona cu gândurile preşedintelui Comisiei pentru afaceri externe.
Asta este ceea ce facem şi acestea sunt lucrurile de care ne pasă: valori şi acţiuni şi, în acelaşi timp, construirea Uniunii Europene.
Acţionăm astfel pentru că aşa suntem, şi suntem aşa pentru că suntem modelaţi de propriile noastre acţiuni.
Cred că acesta este un concept important, pe care trebuie să ni-l amintim mereu.
Strategia pentru securitate din 2003 a fost un document de bază, care ne-a permis să conturăm viitorul parcurs.
Cele trei rapoarte fac referire la acest document.
După cum ştiţi, în 2008 am actualizat documentul, în colaborare cu Comisia şi cu Parlamentul.
Acest document nu îl înlocuieşte pe cel din 2003, dar, cu siguranţă, îl consolidează şi îl actualizează, încorporând ameninţările şi provocările cu care ne confruntăm în lumea în care trăim astăzi, de la schimbările climatice şi până la terorism, de la securitatea energetică şi până la piraterie.
Daţi-mi voie să spun câteva cuvinte despre piraterie, pentru că acest subiect are legătură cu cea mai recentă operaţiune a noastră, Atlanta.
Aş dori să subliniez că este prima dată când PESC s-a angajat într-o operaţiune maritimă.
Este un pas înainte, un pas făcut în direcţia bună pentru a avea o operaţiune de acest tip.
Această operaţiune maritimă împotriva pirateriei este condusă dintr-un cartier general operaţional european existent în Regatul Unit al Marii Britanii.
Aceasta implică un număr semnificativ de ţări şi foarte multe ţări terţe doresc să participe la această operaţiune.
Astăzi am luat prânzul cu ministrul elveţian de externe, care mi-a spus că ţara sa vrea să participe la această operaţiune pentru că ne împărtăşesc îngrijorarea cu privire la piraterie.
Este un lucru foarte important.
Probabil vă gândiţi, la fel ca şi mine, că această operaţiune maritimă este foarte importantă, dar că problemele de pe uscat trebuie şi ele rezolvate, la fel ca cele de pe mare.
Daţi-mi voie să spun câteva cuvinte despre structuri - structurile interne care au legătură cu PESC.
După cum ştiţi, în ultima lună a preşedinţiei franceze, am lucrat la un document menit să reorganizeze şi să stabilească un aspect foarte drag mie.
Am încercat să fac acest lucru de la bun început şi acum avem susţinerea pentru a realiza acest lucru, şi anume, dezvoltarea unei capacităţi strategice de planificare care este, în acelaşi timp, de natură civilă şi militară.
Aceasta reprezintă abordarea modernă a gestionării crizei.
Cred că astfel de acţiuni sunt lucruri relativ noi şi, din această cauză, putem fi chiar mai eficienţi, mai flexibili şi mai capabili de a ne adapta acestor noi realităţi, comparativ cu ceilalţi.
Prin urmare, cred că ceea ce noi facem, obţinând colaborarea militară şi civilă la nivelul planificării strategice, este extrem de important.
Trebuie să precizez, şi sper că veţi fi de acord cu mine, că acţiunile militare, în mod individual, nu pot rezolva conflictele din ziua de astăzi.
Acţiunile civile nu sunt posibile fără existenţa unui mediu sigur.
Acesta este echilibrul la care trebuie să ajungem şi acest lucru este ceea ce vedem pretutindeni - în Orientul Mijlociu, în Afganistan, oriunde privim.
Este vorba despre un concept extrem de important de simbioză între aspectul politic, civil şi cel legat de siguranţa vieţilor noastre.
Astfel cum cei trei raportori au precizat într-un mod foarte elocvent, avem nevoie de capacităţi.
Fără capacităţi avem doar nişte documente, iar numai cu aceste documente nu putem rezolva conflicte.
Acest lucru a fost foarte bine scos în evidenţă în timpul Consiliului European organizat în decembrie şi aş dori să le mulţumesc celor trei raportori pentru că au exprimat acest punct de vedere în mod clar.
Câteodată se întâmplă să avem probleme cu generarea de forţe şi este foarte important ca dumneavoastră să ştiţi acest lucru.
Fără un proces mai rapid de generare a forţei, fie că este vorba de poliţie, procuratură sau armată, va fi foarte dificil să acţionăm în ritmul şi la viteza cerute de gestionarea crizei.
Daţi-mi voie să spun câteva cuvinte despre relaţiile dintre NATO şi Uniunea Europeană, pentru că în raportul elaborat de domnul Vatanen se vorbeşte despre aceste relaţii.
După cum ştiţi, există un plan cadru de cooperare, denumit Berlin Plus.
Totuşi, nu toate operaţiunile pe care le efectuăm în numele Uniunii Europene se încadrează în prevederile acestui plan cadru de cooperare cu Alianţa Nord-Atlantică.
Încă avem probleme, după cum ştiţi, pentru că această relaţie nu a reuşit să depăşească unele dintre dificultăţile pe care le avem în a coopera într-adevăr în cadrul operaţiunilor efectuate împreună cu NATO şi care nu se încadrează în planul cadru Berlin Plus.
Avem probleme în Kosovo, probleme care nu au fost încă rezolvate şi avem probleme în Afganistan.
Sper din tot sufletul că după summit-ul NATO vom reuşi să rezolvăm aceste probleme.
Daţi-mi voie să spun câteva cuvinte despre Afganistan.
Fără nici un dubiu, aceasta va fi una dintre cele mai importante probleme cu care ne vom confrunta în 2009.
Aţi văzut care este poziţia preşedintelui SUA, Barack Obama în privinţa acestei zone - Afganistan-Pakistan - şi în privinţa numirii unui reprezentant special.
Trebuie să obţinem rezultate şi trebuie să le obţinem în mod raţional.
Va fi nevoie de mai mult angajament.
Acest lucru nu înseamnă neapărat implicare militară, însă trebuie să ne implicăm într-un mod mai eficient şi mai coordonat între noi şi împreună cu alţii - Statele Unite ale Americii, comunitatea internaţională în ansamblu, Naţiunile Unite.
Am avut ocazia de a mă întâlni de câteva ori cu Richard Holbrooke şi cu Generalul Petraeus.
Vom reexamina acest concept în săptămânile următoare şi va fi foarte bine dacă, până atunci, vom fi pregătiţi să răspundem în mod constructiv unei probleme foarte importante în care suntem implicaţi, în care Uniunea Europeană este implicată, în care Statele Unite sunt implicate, şi în care consider că trebuie să rămânem implicaţi.
Am putea vorbi ore în şir despre multe alte probleme - energie, neproliferare, orice vreţi dumneavoastră, însă cred că important este faptul că există un acord fundamental între cele trei rapoarte care au fost prezentate astăzi în legătură cu ceea ce am făcut în ultimul timp.
Aş dori să închei mulţumindu-vă foarte mult pentru cooperare.
Mulţumesc, în special, celor care colaborează mai intens cu mine la câteva dintre dosarele specifice în care suntem implicaţi.
După cum am spus, cred că felul în care acţionăm la nivel internaţional în numele Uniunii Europene ne va defini, de asemenea.
În acest moment este foarte important să acţionăm mai bine pentru că vrem să fim mai buni.
membră a Comisiei -Domnule preşedinte, apreciez această ocazie de a participa din nou la această dezbatere complexă privind aspecte legate de politica externă şi de securitate.
Daţi-mi voie să mulţumesc autorilor celor trei rapoarte care stau la baza dezbaterii de astăzi.
Aş dori să precizez că serviciile domnului Javier Solana şi ale mele au colaborat foarte bine în ceea ce priveşte raportul privind Strategia europeană de securitate (SES) şi cred că acest lucru s-a văzut în rezultate.
Raportul reflectă bine noile provocări în domeniul securităţii cu care se confruntă UE şi oferă o definiţie extinsă a securităţii.
Daţi-mi voie întâi să spun câteva cuvinte despre politica externă şi de securitate comună (PESC).
Raportul care se află în faţa noastră azi şi raportul privind Strategia europeană de securitate ajung la concluzia că Uniunea Europeană poate să facă diferenţa dacă toată lumea colaborează pentru a se asigura că există o politică perfect coerentă, o politică care ţine cont de PESC, de dimensiunea Comunităţii şi, bineînţeles, de acţiunile statelor membre.
Nu numai că este nevoie să ne exprimăm cu toții cu o singură voce, dar este nevoie şi să acționăm împreună, în mod coerent şi coordonat.
Acest lucru presupune să reunim cel mai bun amestec de instrumente politice ale UE, începând cu operaţiunile PESA pentru prevenirea conflictelor şi măsurile de reacţie la criză, prin Instrumentul pentru stabilitate, asistenţa pentru dezvoltare, ajutor umanitar sau instrumente asociate democraţiei şi drepturilor omului.
Permiteţi-mi să vă dau câteva exemple: Afganistan, Georgia, Kosovo şi Ciad ar putea să ne arate cum punem aceste teorii în aplicare.
În Afganistan, am acordat un loc important sectorului securităţii, reformei şi guvernării în cadrul strategiei generale de asistenţă.
Începând cu 2007, Comisia a început un nou program menit să reformeze sectorul justiţiei.
În ceea ce priveşte stabilirea politicilor, misiunea EUPOL a Consiliului se ocupă de îndrumarea şi pregătirea pe teren, în timp ce Comisia susţine poliţia naţională afgană prin fondul LOFTA pentru menţinerea legii şi ordinii.
Comisia este, de asemenea, principalul trezorier pentru costurile curente ale poliţiei afgane - peste 200 de milioane de euro din 2002 până în prezent.
În Georgia UE acordă asistenţă financiară suplimentară post-conflict.
Până în prezent, guvernul a primit o sumă totală de 120 de milioane de euro - dintr-o sumă de 500 milioane EUR alocată pentru perioada 2008-2010.
Acest ajutor excepţional din partea CE a contribuit la prevenirea apariţiei unei crize umanitare majore.
În Kosovo, Comisia şi-a îndeplinit rolul de a furniza la timp personalul şi echipamentul necesare pentru misiunea EULEX din Kosovo.
Pe lângă asistenţa acordată, anul acesta vom pregăti un studiu, care ar trebui să identifice metodele care ar putea ajuta dezvoltarea politică şi socio-economică în Kosovo, precum şi progresul acestei ţări către integrarea în Uniunea Europeană.
În Ciad am alocat în total 311 milioane de euro în cadrul celui de-al 10-lea Fond european pentru dezvoltare.
Aici, obiectivul nostru este să contribuim la reducerea sărăciei şi să facilităm dezvoltarea economică.
Priorităţile noastre sunt buna guvernare, inclusiv în domeniul judiciar şi în poliţie, infrastructura şi dezvoltarea rurală.
În plus, susţinem pregătirea a 850 de poliţişti din Ciad în cadrul misiunii MINURCAT a Naţiunilor Unite, prin Instrumentul pentru stabilitate, cu un ajutor de 10 milioane de euro.
De asemenea, facilităm întoarcerea voluntară a persoanelor ciadiene strămutate în interiorul ţării şi a refugiaţilor, oferind asistenţă umanitară în valoare de 30 de milioane de euro.
Consider că aceasta este cea mai bună abordare şi ea trebuie urmărită, în mod sistematic, de fiecare dată când UE se confruntă cu o nouă criză.
Flexibilitatea din cadrul amestecului nostru de politici este subliniată în raportul din decembrie anul trecut privind Strategia europeană de securitate şi la această flexibilitate se face referire în toate cele trei rapoarte pe care le avem în faţă.
În raportul privind SES, se precizează în mod corect că legăturile dintre politicile interne şi externe ale UE au devenit mai pronunţate, lucru care este fără îndoială esenţial atunci când luăm în considerare probleme, precum securitatea energetică şi schimbările climatice, sau concentrarea pe legătura dintre securitate şi dezvoltare şi recunoaşterea importanţei pe care o are reducerea pe termen lung a sărăciei, ca mijloc de a reduce ameninţările la adresa securităţii.
Acest raport recunoaşte necesitatea de a comunica mai bine cu cetăţenii noştri în privinţa tuturor aspectelor legate de securitate, care reprezintă motive de îngrijorare pentru ei, astfel încât să ne putem menţine sprijinul în cadrul implicării la nivel global, şi subliniază faptul că tot ceea ce UE a făcut în domeniul securităţii se bazează pe valorile şi principiile noastre şi a avut legătură cu obiectivele Naţiunilor Unite.
Trebuie să continuăm să răspândim acest mesaj oamenilor, şi în ceea ce priveşte aspecte precum terorismul, şi trebuie să precizăm că această acţiune se bazează, în mod ferm, pe respectarea drepturilor omului şi a dreptului internaţional.
De asemenea, recunoaştem rolul societăţii civile, al ONG-urilor şi al femeilor în procesul de conciliere, reflectând astfel o abordare europeană veritabilă.
Am fost încântată să observ că raportul PE privind SES a subliniat nevoia de a implementa în continuare rezoluţiile Consiliului de Securitate al ONU numerele 1325 şi 1820 privind femeile şi conflictele.
În ceea ce priveşte energia, criza gazelor care a afectat UE în acest an a avut efecte fără precedent.
În ceea ce priveşte securitate energetică, este clar faptul că avem de tras nişte învăţăminte.
De exemplu, a devenit clară necesitatea de a avea o piaţă europeană internă funcţională a energiei, de a exista interconexiuni şi proiecte de infrastructură, fiind nevoie să se dezvolte anumite mecanisme care să rezolve crizele de aprovizionare şi, de asemenea, ca UE să aibă o politică externă solidă în domeniul energiei, iar noi susţinem această abordare largă.
Raportul solicită că Uniunea Europeană să joace un rol mai important în zona de vecinătate, dar nu voi vorbi despre acest lucru acum.
Relaţiile noastre cu Rusia, care au fost puse la încercare în ultimul timp, joacă un rol important şi au un foarte mare impact asupra securităţii.
Legătura transatlantică rămâne fundamentală pentru securitatea noastră comună, şi, în curând, vom colabora cu preşedintele american Obama în privinţa aspectelor prioritare.
Daţi-mi voie să închei spunând câteva cuvinte în legătură cu un element special al contribuţiei Comisiei la reacţia faţă de criza europeană, şi anume, Instrumentul pentru stabilitate.
În primii doi ani în care noul instrument a fost pus în aplicare s-au înregistrat succese, atât în ceea ce priveşte implementarea bugetului, cât şi în ceea ce priveşte calitatea operaţională şi coordonarea politică alături de Consiliu şi de Parlament.
Până în prezent, au fost alocate 220 de milioane de euro pentru 59 de acţiuni desfăşurate în întreaga lume în 2007 şi 2008, cea mai mare parte dintre acestea având loc în Africa, urmată de Asia şi Orientul Mijlociu, plus Kosovo şi Georgia.
Astfel cum domnul Javier Solana a menţionat deja, priorităţile pentru anul 2009 vor include, cu siguranţă, Afganistanul, Pakistanul şi Orientul Mijlociu.
Permiteţi-mi să precizez că noi, prin intermediul Instrumentului pentru stabilitate şi în strânsă colaborare cu secretariatul Consiliului, suntem implicaţi în mai multe activităţi şi jucăm un rol din ce în ce mai important în a furniza pregătire pentru personalul misiunilor organizate pentru achiziţii publice şi administrare financiară, precum şi pregătire în domeniul PESA pentru echipele civile de reacţie.
Am instruit 600 de poliţişti experţi în gestionarea civilă a crizei, în conformitate cu standardele de instruire ale Naţiunilor Unite, astfel încât puterea, flexibilitatea şi interoperabilitatea poliţiştilor din UE au fost îmbunătăţite.
Aş dori să adaug - şi cred că este un aspect extrem de important, pentru Afganistan, de exemplu - că avem nevoie să ne asigurăm că termenii şi condiţiile serviciilor pentru personalul suplimentat din statele membre şi pentru personalul contractat sunt suficient de atractive, astfel încât să furnizeze suficient de mulţi candidaţi calificaţi care să participe la misiunile noastre.
Cred că va trebui să acţionăm în această direcţie.
Acest lucru înseamnă că participarea noastră la procesul de gestionare a crizei este din ce în ce mai solicitată, iar aşteptările în ceea ce priveşte elementele pe care le poate furniza UE sunt foarte mari.
Cu toate acestea, vom încerca să mergem şi să facem ceea ni se solicită.
autor al opiniei Comisiei pentru bugete. - (Letonia) Domnule preşedinte, doamnelor şi domnilor, în legătură cu raportul anual (2007) privind aspectele principale şi opţiunile de bază ale Politicii externe şi de securitate comune, aş dori să subliniez câteva dintre aspectele pe care Comisia pentru bugete le consideră a fi importante.
În primul rând, aş dori să vă vorbesc despre transparenţa cheltuielilor bugetare asociate politicii externe şi de securitate comune.
Practica implementată de Comisia Europeană, aceea de a raporta în anul următor sumele nefolosite din bugetul alocat politicii externe şi de securitate comune, pe care Comisia Europeană îl consideră drept venit alocat, reprezintă un motiv de îngrijorare.
Comisia pentru bugete a solicitat Comisiei să furnizeze informaţii privind această practică financiară şi recomandă ca această problemă să fie examinată în cadrul uneia dintre reuniunile obişnuite privind politica externă şi de securitate comună.
În al doilea rând, aş dori să discut transferul repartiţiilor între diverse titluri ale capitolelor bugetare din cadrul politicii externe şi de securitate comună.
Fără îndoială, aici este nevoie să existe o anumită flexibilitate, pentru a putea reacţiona rapid la crizele din ţările ce nu aparţin UE.
Totuşi, Comisia ar putea îmbunătăţi transparenţa şi, prin urmare, analiza democratică în domeniul politicii externe şi de securitate comune, informând Parlamentul din timp în legătură cu transferurile interne.
Acest aspect este extrem de important, deoarece majoritatea misiunilor de politică externă şi de securitate comună, ca de exemplu, în special, misiunea Uniunii Europene de monitorizare în Georgia şi misiunea EULEX din Kosovo, reprezintă puncte sensibile din punct de vedere politic.
În al treilea rând, în ceea ce priveşte reuniunile obişnuite privind politica externă şi de securitate comună care au loc în conformitate cu prevederile Acordului interinstituţional din 17 mai 2006 privind disciplina bugetară şi buna gestionare financiară, Comisia pentru bugete consideră că aceste întruniri ar putea fi mai eficiente dacă ar evalua măsurile planificate în sfera politicii externe şi de securitate comună şi în mediul Uniunii Europene, precum şi strategiile pe termen lung implementate în ţările non UE, precum şi dacă ar elabora o poziţie a autorităţii bugetare înainte de întrunirea de conciliere.
Vă mulţumesc pentru atenţie.
în numele Grupului PPE-DE. - (Spania) Domnule preşedinte, doresc să mulţumesc celor trei raportori ai Parlamentului European - domnul Saryusz-Wolski, domnul von Wogau şi domnul Vatanen - pentru rapoartele elaborate şi să subliniez, la fel ca doamna Ferrero-Waldner şi domnul Solana, faptul că aceste rapoarte reprezintă o contribuţie semnificativă a Parlamentului la acţiunea de dezvoltare a unei politici externe de siguranţă şi de apărare puternice, vizibile şi eficiente.
Această politică trebuie să garanteze protejarea intereselor noastre în lume, să protejeze cetăţenii noştri şi să le ofere siguranţă.
Trebuie să contribuie la crearea unei Uniuni Europene care îşi joacă rolul într-un sistem multilateral eficient şi, mai mult decât atât, domnule preşedinte, trebuie să ofere garanţia că drepturile omului şi valorile democratice au întâietate în orice parte a lumii.
Consider că ne putem da seama din Tratatul de la Lisabona şi din ştirile care ajung astăzi din Republica Irlanda - unde 60% dintre alegători s-au declarat în favoarea tratatului - şi din Republica Cehă - unde Parlamentul a ratificat tratatul - faptul că Uniunea Europeană începe să crească din punct de vedere al politicii externe şi de securitate.
Mai mult decât orice, acest lucru trebuie să contribuie la acţiunea de a convinge guvernele să aibă un mod de gândire mai european atunci când se confruntă cu o criză.
Consider că Uniunea Europeană trebuie să-şi dezvolte propriile idei strategice - această problemă este evidentă şi este abordată în noua strategie de securitate - fără a uita însă că legătura transatlantică este înscrisă în codul genetic al Uniunii Europene.
Statele Unite, prin intermediul Organizaţiei Tratatului Atlanticului de Nord, au reprezentat garanţia pentru securitatea Europei şi, deocamdată, încă nu există o alternativă pentru această legătură.
Mai mult, consider că Europa va putea fi considerată drept o "putere” numai dacă Europa se evidenţiază prin ea însăşi, nu împotriva Statelor Unite, ci împreună cu Statele Unite, ca doi parteneri ce împărtăşesc aceeaşi viziune asupra lumii şi care dovedesc respect unul faţă de celălalt.
Bineînţeles, acest lucru nu înseamnă că Uniunea Europeană trebuie să ofere o carte albă Statelor Unite: trebuie să ne apărăm interesele şi valorile ori de câte ori considerăm că acest lucru este necesar.
Statele Unite trebuie, de asemenea, să înveţe să respecte poziţiile adoptate de Uniunea Europeană pentru că, aşa cum presupune activitatea doamnei Ferrero-Waldner şi a domnului Solana, noi reprezentăm o instituţie care poate fi respectată pe plan internaţional şi care are un potenţial semnificativ în calitate de interlocutor în orice parte a lumii.
în numele Grupului PSE. - (Germania) Domnule preşedinte, deşi acest lucru nu este adevărat în ceea ce priveşte Consiliul, aici în Parlament, şi prin urmare şi în cadrul Comisiei, ne îndreptăm vertiginos către finalul acestui mandat electoral.
Din acest motiv, cred că ar fi normal să nu ne comportăm ca nişte simpli contabili care verifică bilanţul progresului înregistrat de politica europeană de securitate şi apărare, ci trebuie să acţionăm într-o calitate mult mai importantă.
Trebuie să recunosc faptul că sunt divizat între două modalităţi de a privi această situaţie.
Îmi smulg părul de fiecare dată când trebuie să ne ocupăm de probleme care ţin de necesităţile zilnice, atunci când o misiune se află în situaţia de a eşua pentru că îi lipsesc şase elicoptere, atunci când nu există deloc voinţă politică în diverse capitale europene sau când se întrerup proiecte tehnologice.
Cu toate acestea, când privesc lucrurile din perspectivă istorică, totul pare diferit, iar domnul Solana merită laude sincere în acest sens.
Trebuie să ne amintim că Politica europeană de securitate şi apărare există doar de aproximativ zece ani, iar documentul privind strategia pentru securitate a fost elaborat de-abia în anul 2003.
Din acest motiv, progresul înregistrat este într-adevăr uriaş din punct de vedere istoric.
Fiind un optimist istoric, atunci când am dubii, aleg cel de-al doilea punct de vedere.
Al doilea punct de vedere pe care eu, ca social-democrat, doresc să îl abordez, are legătură cu ceva pentru care nici Uniunea Europeană, nici NATO nu poartă responsabilitatea, dar care îi afectează pe toţi europenii.
Are legătură cu dezvoltarea asociată sistemului de apărare anti-rachetă implementat în Polonia şi Cehia.
Noi, ca social-democraţi, suntem foarte încântaţi să auzim că lucrurile pe care le-am propus sunt acum implementate în legătură cu schimbările din Statele Unite.
Întotdeauna am spus că nu are nici un rost să grăbim decizia privind staţionarea echipamentelor, întrucât, în prezent, nu există nici o ameninţare venită din partea Iranului, de exemplu.
Hillary Clinton spunea săptămâna trecută că Statele Unite va lua următoarele decizii în funcţie de ceea ce se petrece în Iran.
Joe Biden a spus că acest lucru depinde de capacităţi tehnice şi de considerente financiare.
Acestea sunt lucruri pe care le salutăm.
Cel puţin, nu vom fi ultima brigadă condamnată să fluture steagul sistemului de apărare anti-rachetă.
în numele Grupului ALDE. - (Olanda) Dezbaterea de astăzi, care se bazează pe trei rapoarte, dovedeşte faptul că, în ciuda celor susţinute de mulţi euro-pesimişti şi euro-sceptici, politica europeană de apărare şi securitate şi o politică externă europeană prind contur din ce în ce mai bine şi arată din ce în ce mai multe semne de consistenţă.
Acest lucru a fost demonstrat din plin de antevorbitorii mei.
În primul rând, aş dori să mulţumesc celor trei raportori pentru felul în care au luat în considerare părerile raportorilor de orientare liberală în momentul redactării acestor rapoarte.
Suntem încântaţi de faptul că multe dintre opiniile noastre sunt reflectate în aceste documente.
În opinia mea, este puţin nefericit faptul că pentru raportul NATO elaborat de domnul Vatanen, care a depus toate eforturile pentru a lua în considerare cât mai multe opinii şi abordări, au fost prezentate amendamente de către Grupul Partidului Popular European (Creştin Democrat) şi al Democraţilor Europeni, precum şi de Grupul Socialist din Parlamentul European în ultimul moment, ca şi când aceste două grupuri ar fi dorit să-şi pună propria ştampilă pe acest raport.
Cu toate acestea, noi vom aproba acest raport, deoarece considerăm că, în ceea ce priveşte, acest raport reuşeşte să scoată în evidenţă aspectele corecte şi că dovedeşte suficient realism.
De exemplu, raportul recunoaşte, într-o manieră elegantă, că între Uniunea Europeană şi NATO există cu siguranţă o competiţie.
Asemenea lucruri sunt de obicei ignorate complet, chiar dacă aceasta este starea de fapt.
În al doilea rând, amendamentul propus de domnul Duff şi de mine, în care prezentăm clar dificultăţile provocate de atitudinea adoptată de Turcia, Grecia şi Cipru în cadrul NATO şi al Uniunii Europene a fost acceptat.
De obicei, nu reuşim să obţinem mai mult decât o aluzie elegantă în acest sens.
În final, se pledează pentru complementaritate între strategiile Uniunii Europene şi ale NATO în legătură cu apărarea şi securitatea, aspect care, doamnelor şi domnilor, este vital.
în numele Grupului UEN. - (Polonia) Domnule preşedinte, finalul liberal al istoriei prezis în anii 1990 s-a dovedit a fi o fantezie.
Suntem îndreptăţiţi să ne simţim din ce în ce mai izolaţi.
Prin urmare, nu există nici o alternativă de cooperare între Uniunea Europeană şi NATO.
Nu există nici o alternativă pentru ca Europa şi SUA să se implice mai mult în chestiuni legate de securitatea internaţională.
În mod contrar, principiile legate de ordinea internaţională ar fi, de facto, dictate de Coreea, Iran sau de teroriştii din Hamas.
Energia, materiile prime, pirateria şi securitatea Internetului necesită o atenţie specială.
De curând, în Polonia am învăţat că o mai bună coordonare a salvării ostaticilor reprezintă o altă problemă uriaşă.
Totuşi, faptul că deciziile sunt luate în comun nu înseamă neapărat că acestea sunt decizii bune.
Prin urmare, eu nu aş supraevalua rolul Tratatului de la Lisabona.
Limitările eficienţei noastre se pot găsi în capitatele Europene.
Acesta este locul unde ar trebui să căutăm dorinţa politică de a încerca să implementăm o politică mondială comună, iar nu în ceea ce priveşte procedurile.
în numele Grupului Verts/ALE. - (Germania) Domnule preşedinte, doamnelor şi domnilor, este adevărat că politica europeană externă şi de securitate s-a dezvoltat extrem de rapid în ultimii ani.
Totuşi, trebuie să ne asigurăm că dezvoltarea şi schimbarea în legătură cu rezolvarea ameninţărilor şi a crizelor de orice fel au loc la fel de repede.
Grupul meu se opune ideii de a ne peria propria muncă.
Din acest motiv, nu sunt pregătită să laud rapoartele care se găsesc astăzi în faţa noastră.
Domnul Saryusz-Wolski a elaborat un raport solid şi acesta este un document pe care noi îl vom susţine.
Acestea fiind spuse, dilema strategică devine clară.
Domnule Solana, aveţi perfectă dreptate.
Tocmai ne-aţi spus că trebuie să îmbunătăţim cooperarea europeană la nivel strategic.
Totuşi, în primul rând, lucrul pentru care trebuie să luptăm şi ceea ce trebuie să creăm, este o strategie europeană comună de politică externă şi de securitate - un lucru pe care încă nu îl avem.
Spun acest lucru pentru că ne aflăm la o răscruce istorică.
Aceste rapoarte - în special cel elaborat de domnul Vatanen - privind NATO, şchioapătă în umbra noului guvern american.
Domnul Vatanen a refuzat să abordeze în raportul său problema dezarmării nucleare - cu privire la care vom vota din nou mâine.
Şi atunci, despre ce vorbim?
Îmi voi îndrepta acum atenţia asupra raportului elaborat de domnul von Wogau.
Acest raport dezbate un nou concept: SAFE (în limba engleză cuvântul înseamnă SIGURANŢĂ).
Este un joc interesant de cuvinte - Synchronised Armed Forces Europe (Forţele armate sincronizate din Europa) - dar acest concept pur şi simplu nu există.
În plus, noi nu ne dăm seama de ce ar trebui să susţinem acest raport, în condiţiile în care conceptul nu este unul real.
Domnul von Wogau a neglijat să discute în raportul său problema securităţii umane.
Grupul pe care îl reprezint susţine că noi, ca reprezentanţi ai Uniunii Europene, trebuie să stabilim, în mod clar, acest obiectiv în cadrul politicii internaţionale.
Domnul von Wogau a uitat să ne asigure că vorbim despre parteneriatul pentru reconciliere sau despre crearea unui corp civil al păcii.
Din aceste motive, mă simt îndreptăţită să spun că acest raport este complet nepotrivit, dacă suntem de părere că Europa trebuie să acţioneze acum, în următoarele luni, începând de astăzi - iar acest lucru a devenit evident în cadrul conferinţei pentru securitate organizate la München.
Există o portiţă apărută după alegerile din Statele Unite.
Nu ştiu cât timp această portiţă va rămâne deschisă.
Noi, ca europeni, trebuie să formulăm acum interesele noastre strategice şi să le încorporăm în alianţă - NATO - şi trebuie să elaborăm propriile noastre definiţii ale securităţii, astfel cum a subliniat doamna Ferrero-Waldner, în ceea ce priveşte Rusia.
În mod contrar, în câteva luni, administraţia Statelor Unite va fi mai prevăzătoare decât noi, în Uniunea Europeană, şi va lua decizii, în cadrul unor discuţii bilaterale cu Rusia, în privinţa unor poziţii strategice de securitate fără ca puterea europeană - putere politică, puterea de prevenire a conflictelor - să mai poată avea vreo influenţă în restabilirea politicii de securitate transatlantică.
Din acest motiv, fac apel la noi şi la dumneavoastră să lăsăm în urmă vechile prejudecăţi legate de războiul rece şi să alegem una dintre tabere în defavoarea celeilalte, să ne menţinem decizia şi să mergem mai departe.
Europa are obligaţia faţă de cetăţenii săi de a crea un parteneriat de securitate care să aducă pace, nu altceva.
în numele Grupului GUE/NGL. - (DE) Domnule preşedinte, rapoartele elaborate de domnul von Wogau şi domnul Vartanen sunt explicite şi clare şi promovează şi mai mult ideea militarizării Uniunii Europene.
Rapoartele solicită transformarea de facto a UE într-o putere militară.
Raportul domnului von Wogau privind Strategia europeană de securitate solicită o "Forţă armată europeană integrată”.
Nu îi împărtăşim ideea că aceasta este calea care trebuie urmată.
În plus, raportul susţine, printre altele, crearea unui cartier general operaţional al UE şi o piaţă comună a echipamentelor de apărare.
Raportul von Wogau oferă chiar susţinere retrospectivă pentru programul Eurofighter, un program exagerat de scump.
Raportul afirmă că Tratatul de la Lisabona, care "va introduce inovaţii majore în domeniul PESA”, prezintă o importanţă deosebită.
Acesta este unul dintre principalele motive pentru care ne opunem Tratatului de la Lisabona.
Raportul Vatanen solicită crearea unor structuri permanente de cooperare între UE şi NATO.
Considerăm că acesta este un pas greşit.
Fiecare nouă misiune militară a UE este problematică.
NATO nu este o alianţă pentru pace - este un procuror al războaielor, întâi în Iugoslavia şi acum în Afganistan.
Ce războaie mai urmează?
NATO este echivalent cu politica războiului.
Raportul cataloghează NATO ca fiind "centrul securităţii europene”.
Nu!
NATO reprezintă nesiguranţă!
O combinaţie între NATO şi UE ar reprezenta o chestiune problematică, în special în ceea ce priveşte cele două strategii.
Noi, cei din Grupul Confederal al Stângii Unite Europene/Stânga Verde Nordică, apărăm ideea unei Uniuni Europene civile şi ne opunem structurii NATO.
Desfiinţarea NATO este, de fapt, lucrul care este necesar.
NATO doreşte să organizeze manifestări la Strasbourg, Baden-Baden şi Kehl, pentru a aniversa 60 de ani de existenţă.
Astăzi, de aici, invit Parlamentul European să protesteze împotriva acestui summit NATO!
Şaizeci de ani de existenţă a NATO sunt prea mulţi, cu şaizeci de ani mai mult decât ar fi trebuit.
Grupul nostru a înaintat mai multe rapoarte minoritare ca reacţie la rapoartele domnilor von Wogau şi Vatanen, iar colegii mei vor elabora rapoarte privind problemele specifice existente în relaţia cu Rusia.
Ca şi înainte, respingem sistemul de apărare anti-rachetă şi respingem formulările din acest raport care fac referire la Cipru.
Prin urmare, vom vota împotriva acestor două rapoarte.
în numele Grupului IND/DEM. - (Olanda) Cu mai puţin de un an în urmă, când, împreună cu o delegaţie a PE am aflat despre activităţile misiunii poliţiei UE în Cisiordania, am întrezărit o rază de speranţă că o Autoritate Palestiniană chiar îşi impunea autoritatea prin intermediul unui sistem poliţienesc şi de securitate eficient.
Alineatul (25) din raportul Saryusz-Wolski salută prelungirea mandatului misiunii poliţieneşti a UE în regiunile palestiniene.
Între timp, de curând am văzut câteva rapoarte foarte nefavorabile privind siguranţa publică în Cisiordania, în care se menţionau, printre altele, extorcări de fonduri practicate de membrii sistemului palestinian de securitate, care noaptea acţionează ca o grupare mafiotă, sau chiar numele membrilor unor grupuri teroriste, care se află pe statul de plată al Autorităţii Palestiniene.
Aş dori să întreb Consiliul şi Comisia dacă aceste rapoarte sunt adevărate.
Este doar ficţiune?
Pe scurt, care sunt ultimele informaţii pe care le deţinem în privinţa misiunii poliţieneşti a UE în regiunile palestiniene?
În cele din urmă, acesta este esenţialul.
Dacă se urmăreşte crearea unui stat palestinian funcţional, mai întâi de toate trebuie restaurate legea şi ordinea în Cisiordania.
(Italia) Domnule preşedinte, doamnelor şi domnilor, aş vrea să precizez că Alianţa Nord-Atlantică este un instrument de apărare demodat şi că în anumite cazuri recente nu a ajutat relaţiile cu Rusia, de exemplu.
Cred că ar trebui să menţinem relaţiile pe care le avem cu Rusia şi să le folosim pentru a consolida drumul pentru un parteneriat privilegiat.
Sunt de acord cu afirmaţia doamnei Ferrero-Waldner că politicile de securitate comună nu ar trebui să treacă cu vederea faptul că, în ultimul timp, NATO nu s-a dovedit a fi cel mai util instrument de convingere sau de reconciliere.
Cred că acum Europa are maturitatea şi nevoia politică pentru a-şi elabora propria strategie independentă de securitate.
Aceasta nu înseamnă să adopte o poziţie opusă.
Putem merge alături - aşa cum au spus alţi Membri - fără a continua să fim obiectul unor situaţii care sunt, adesea, interese non-europene.
Din acest motiv nu pot susţine raportul prezentat.
înaltul reprezentant pentru politica externă şi de securitate comună. - (Spania) Domnule preşedinte, dat fiind faptul că cele spuse de diverşii vorbitori urmăresc aceeaşi direcţie, permiteţi-mi să menţionez, în linii generale, trei sau patru aspecte ce-mi vin în minte în urma ascultării discursurilor acestora.
Pentru început, mă voi referi la resurse şi mijloace.
Raportorii diverselor rapoarte au precizat că este adevărat că avem probleme cu resursele şi mijloacele, şi că ar fi bine pentru noi dacă am folosi mai bine resursele naţionale.
Totuşi, aş spune că avem la dispoziţie anumite mijloace pe care nu le folosim în cel mai bun mod posibil, şi aş dori să subliniez acest lucru.
Consider că a fost o idee bună să se înfiinţeze Agenţia Europeană de Apărare, în acord cu Consiliul European, fără să fie nevoie ca Tratatul de la Lisabona să fie aplicat sau adoptat.
Cred că Agenţia poate acţiona foarte bine în procesul de coordonare a politicilor naţionale, pentru a adăuga o mai mare valoare adăugată tuturor politicilor care sunt puse în practică.
Cineva a vorbit despre elicoptere.
Elicopterele sunt necesare pentru tot felul de misiuni: misiuni civile, militare, tot felul de misiuni; pentru transport.
Astăzi, elicopterele au devenit instrumente esenţiale pentru gestionarea situaţiilor de criză.
O mai bună coordonare a mijloacelor de care dispunem, atât în ceea ce priveşte hardware-ul, cât şi în ceea ce priveşte o mai bună utilizare a software-ului pentru elicoptere, ne-ar permite să le folosim mai bine şi, de fapt, ne-ar oferi mai mult decât avem în activitatea cotidiană.
Aş dori să mai precizez, de asemenea, că în ultimele săptămâni relaţia strategică pe care o avem cu Statele Unite şi cu Federaţia Rusă a făcut paşi mari înainte.
Doamna Beer a vorbit despre Conferinţa pentru securitate de la München; eu cred că a fost un eveniment important, în cadrul căruia s-au înregistrat progrese în timpul unor discuţii neprogramate, pentru că nu a fost vorba de un forum politic de luare de decizii, ci de un forum extrem de important de reflecție.
Cred că problemele care se vor discuta intensiv în următoarele luni şi în următorii ani vor fi relaţiile cu Statele Unite, din punctul de vedere al strategiei pentru anii următori, dar şi relaţiile cu Rusia.
Aşa s-a întâmplat şi la München, dar şi mai târziu, când am fost la Moscova împreună cu doamna Ferrero-Waldner, unde am discutat cu liderii Federaţiei Ruse pe tema fundamentală a noilor idei privind securitatea europeană.
Europa nu vrea să fie o putere militară.
Cred că Europa - Uniunea Europeană - este o putere civilă care dispune de mijloace militare, ceea ce este un lucru foarte diferit de statutul de putere militară, şi cred că această situaţie aşa ar trebui să rămână.
Activitatea noastră şi toate documentele pe care le elaborăm şi pe care Parlamentul şi Comisia - sau eu - le elaborează, toate contribuie la atingerea acestui obiectiv.
Aş vrea să spun câteva cuvinte despre poliţia din teritoriile palestiniene, un subiect pe care l-am analizat în sesiunea anterioară.
EUPOL este unul dintre cele mai importante bunuri pe care le deţinem în ceea ce priveşte credibilitatea şi activitatea în domeniul securităţii, alături de palestinieni şi în teritoriile ocupate, şi va continua să fie un bun important al Uniunii Europene, care va câştiga recunoaşterea tuturor: a palestinienilor, a israelienilor şi a locuitorilor din ţările vecine.
Prin urmare, trebuie să ne asigurăm că facem tot ce putem pentru a continua să acţionăm în vederea atingerii acestui obiectiv.
(Germania) Domnule preşedinte, domnule comisar Solana, aş dori să le mulţumesc celor trei raportori şi să comentez doar câteva aspecte separate.
Totuşi, aş dori să precizez că cei 60 de ani de existenţă a NATO au însemnat 60 de ani de pace şi libertate pentru generaţia mea: ar trebui să se ia aminte de acest lucru.
Dacă acum reuşim să consolidăm politica europeană externă, de securitate şi apărare, într-o perioadă în care multilateralismul se dezvoltă din nou - aşa cum Înaltul Reprezentant, domnul Solana, tocmai a precizat - adică dacă reuşim să încorporăm viziunea noastră referitoare la măsuri preventive şi putere uşoară într-o strategie comună transatlantică în această perioadă de multilateralism, atunci putem fi siguri că ne aşteaptă un viitor măreţ.
În acelaşi timp, întoarcerea Franţei la integrarea militară nu face decât să consolideze poziţia Europei.
În cadrul Conferinţei pentru securitate de la München se spunea: în urma explicaţiilor date de premierul Tusk, cancelarul Merkel şi preşedintele Sarkozy - în prezenţa lui Joe Biden, vicepreşedintele Statelor Unite ale Americii - ideea unui corp european în cadrul NATO nici măcar nu a fost contestată.
Cel puţin din punctul meu de vedere, a fost o descoperire de senzaţie să văd că americanii nu au protestat în nici un fel.
În relaţiile transatlantice, putem miza şi pe dezvoltarea poziţiilor comune în domeniul miliar, astfel încât acestea să poată fi descrise în mod credibil în cadrul NATO.
Din acest motiv, ar trebui să ne folosim viziunea asupra capacităţilor miliare punând accentul pe puterea uşoară şi pe prevenţie pentru a aborda un nou program de lucru, unul care deja exista, dar care a devenit mai clar la München, pentru că politicile preşedintelui Obama ne permit să intrăm într-o nouă eră a negocierilor privind dezarmarea.
Noi, europenii, putem juca un rol important în cadrul tratatului START, în cadrul tratatului de neproliferare nucleară, care trebuie renegociat, şi, în special, în cadrul Tratatului CFE (Tratatul asupra forţelor convenţionale din Europa), care este deosebit de important în Europa, întrucât avem anumite probleme cu Rusia.
Dacă toate acestea sunt încorporate, inclusiv scutul anti-rachetă, vom aveam noi ocazii - mai bune - de a conduce politicile comune transatlantice, cu Statele Unite drept aliat şi cu Rusia drept partener strategic: o politică paşnică orientată spre interesele Europei.
Putem profita de această ocazie doar dacă noi înşine devenim mai puternici şi mai influenţi, şi, prin urmare, această politică se îndreaptă în direcţia corectă.
Domnule preşedinte, raportul privind rolul NATO în arhitectura de securitate a UE a reflectat diverse abordări în cadrul Parlamentului European, pe de o parte opinii care continuă să considere NATO drept o organizaţie ce oferă membrilor săi cele mai solide garanţii de securitate, şi pe de altă parte, opinii care, dimpotrivă, susţin că avem din ce în ce mai puţină nevoie de NATO într-o lume în care se pare că nu există ameninţări majore - cel puţin nu comparabile cu cea reprezentată de fosta Uniune Sovietică.
Cu toate acestea, până în prezent, în nici una dintre organizaţii nu a existat vreun membru dornic să renunţe la garanţia de securitate oferită de NATO, chiar dacă UE îşi întăreşte eforturile privind apărarea şi securitatea şi a introdus echivalentul articolului 5 din Tratatul de la Washington: clauza de solidaritate din cadrul Tratatului de la Lisabona.
Din punctul meu de vedere, relaţia dintre NATO şi UE - cea mai importantă componentă a relaţiei transatlantice mai largi - ar trebui să fie una care să fie, în mod natural, complementară şi avantajoasă reciproc pentru cei doi parteneri, care sunt obligaţi să colaboreze pentru a răspunde provocărilor din ce în ce mai numeroase şi mai complexe.
În acest scop, mecanismele existente - a se vedea acordul Berlin Plus - ar putea fi îmbunătăţite; cele noi - a se vedea propunerea referitoare la un cartier general operaţional al UE - ar trebui luate în considerare; obstacolele - a se vedea impactul pe care îl are problema din Cipru - ar trebui depăşite; şi, cel mai important, percepţiile reciproce ar trebui, fără îndoială, îmbunătăţite.
Astfel, pe de o parte, ar trebui să încetăm să mai considerăm NATO drept un adversar şi, pe de altă parte, ar trebui să încetăm să considerăm că UE este doar o anexă a NATO.
După cum s-a precizat anterior, adevărul este că în practică, cei doi parteneri ar putea foarte bine coopera, completându-se reciproc.
Din acest motiv, raportul a fost modificat şi sperăm că rezultatul final va deveni acceptabil pentru mulţi dintre noi.
Domnule președinte, mai mulţi vorbitori sunt foarte optimişti în ceea ce priveşte lucrurile discutate în această după-amiază.
Adevărul este că nu toate misiunile PESA s-au dovedit a fi un succes: unora dintre ele le lipseşte un scop precis, multe dintre ele sunt prost finanţate şi este posibil să dăm greş în campania din Afganistan.
Prin urmare, este un lucru bun faptul că Parlamentul propune o contribuţie puternică pentru a defini securitatea comună, şi acum avem nevoie să stabilim criterii mult mai precise şi clare pentru misiunile PESA.
În ceea ce priveşte integrarea forţelor noastre, se pot înregistra progrese, şi nu cred, în nici un caz, că ne-am fi aşteptat tocmai la ciocnirea dintre submarinele franceze şi britanice!
(Polonia) Domnule preşedinte, când există prea mulţi preşedinţi, de fapt nu există nici unul.
Când vorbim despre problema securităţii, ar trebui să vorbim foarte clar şi precis despre un lucru care reprezintă o chestiune urgentă şi semnificativă.
Ceea ce s-a întâmplat anul trecut în Caucaz, în apropiere de Uniunea Europeană, arată că trebuie să acordăm, în mod clar, importanţă politicii estice şi să o considerăm drept o investiţie specială în securitatea Europei şi a UE.
Din acelaşi motiv, consider că parteneriatul cu ţările din estul UE este fundamental şi, deşi sunt încântat că acest parteneriat există, mă declar şi îngrijorat, pentru că bugetul alocat Parteneriatului Estic a fost redus aproape cu o treime.
Cred că acest lucru reprezintă o problemă fundamentală şi cred că va fi un element specific al Uniunii Europene, nu doar pentru vecinii săi cei mai apropiaţi, ci şi pentru ţările de dincolo de Belarus, Ucraina sau Georgia.
(Finlanda) Domnule preşedinte, doamnelor şi domnilor, doresc să le mulţumesc celor trei raportori.
Cu toate acestea, din păcate, trebuie să precizez că nu împărtăşesc punctul de vedere exprimat, în special, în raportul domnului Vatanen, un punct de vedere care nu critică NATO.
Bineînţeles, NATO nu mai este la fel cum era în timpul Războiului Rece, şi nici Europa nu mai este aceeaşi, iar colaborarea dintre NATO şi UE este un lucru excelent.
Cu toate acestea, nu împărtăşesc punctul de vedere potrivit căruia ar fi o problemă dacă nu toate statele membre ale UE ar fi membre ale NATO.
Trebuie să recunoaştem faptul că unele state au reuşit să contribuie semnificativ la procesul de reconciliere tocmai pentru că au rămas în afara alianţelor militare, după cum este cazul ţării mele, Finlanda.
Întrucât Finlanda nu face parte din nici o alianţă militară, ea nu este nicăieri considerată drept o ţară ostilă sau un purtător de cuvânt al duşmanilor.
Datorită acestui fapt, mulţi finlandezi au reuşit să acţioneze ca pacificatori sau mediatori.
Exemple sunt acţiunile fostului nostru premier Holker în Irlanda de Nord, cele ale fostului nostru preşedinte Ahtisaari în Namibia, Indonezia, Aceh şi Kosovo, dar şi acţiunile din Sudan ale fostului nostru premier, domnul Haavisto.
Deşi cei mai mulţi dintre europeni trăiesc în state care sunt membre ale NATO, totuşi, trebuie să recunoaştem faptul că existenţa unor ţări ce nu sunt implicate în această organizaţie reprezintă o resursă valoroasă pentru procesul de reconciliere.
Acest lucru nu poate fi negat doar din dorinţa de a armoniza politica militară în cadrul UE.
(Cehia) Iniţial am dorit să vorbesc despre pericolul militarizării spaţiului, deoarece, ca fost astronaut, cred că înţeleg acest concept într-un fel anume.
Totuşi, documentele prezentate subliniază, printre altele, nevoia de a folosi politica de securitate în beneficiul cetăţenilor UE.
În acelaşi timp, nu ne interesează deloc, de exemplu, părerea cetăţenilor în ceea ce priveşte înfiinţarea unor noi baze străine pe teritoriul UE, o acţiune ce este deja planificată.
Mai precis, în Polonia şi Cehia continuă pregătirile pentru instalarea componentelor sistemului american de apărare anti-rachetă.
Şi, pot să spun că, în special, în ţara mea, Cehia, părerile şi interesele publicului sunt complet ignorate.
Nici măcar un oficial din partea UE nu a apărat interesele cetăţenilor, pentru care UE probabil că nici nu există din acest punct de vedere.
În acelaşi timp, două treimi din populaţia Cehiei resping, în mod constant, ideea construirii unei baze străine, în ciuda campaniei de informare şi promovare care se desfăşoară de mai bine de doi ani.
Din punctul meu de vedere, ceva este în neregulă cu UE în momentul în care interesele cetăţenilor nu sunt reflectate în documente şi când opiniile populaţiei pot fi ignorate în numele intereselor democraţiei.
Prin urmare, nu este de mirare că oamenii se îndepărtează de politica UE, considerând-o drept un lucru care nu le aparţine, sau că oamenii, pur şi simplu, resping această politică.
Domnule preşedinte, cetăţenii Europei au nevoie de o Uniune puternică, a cărei politică externă, de securitate şi de apărare să fie competitivă.
Acest lucru nu se va realiza dacă Uniunea noastră nu acţionează.
China şi India se dezvoltă, nu doar ca puteri economice, ci şi pe plan militar.
Avantajul competitiv al Europei ar trebui să se bazeze pe cunoştinţe şi inovaţie.
Ar trebui cu toţii să păstrăm şi să susţinem acest lucru.
În cadrul unei strategii de securitate eficientă, forţele europene ar trebui să aibă acces la echipamente şi resurse de cea mai bună calitate.
În timp ce Statele Unite cheltuiesc trilioane de dolari pentru securitate, în Europa elaborarea unei strategii proprii stagnează sau are loc foarte lent.
În această vreme de criză, noi închidem uzine care produc arme de foc, după cum se întâmplă cu fabrica din Radom, Polonia.
În loc de a face acest lucru, ar trebui să investim în tehnologii avansate, precum tehnologia armelor fără recul, o tehnologie care este dezvoltată în Polonia chiar în acest moment.
Inovaţia creează noi afaceri şi noi locuri de muncă.
Nu putem crea capacităţi europene dacă ne închidem propriile fabrici.
(Italia) Domnule preşedinte, doamnelor şi domnilor, în principiu, mă declar în favoarea ideii de a avea o armată europeană, însă trebuie să definim ce fel de armată ar fi aceasta şi care ar fi limitele ei.
Într-adevăr, este foarte nepotrivit faptul că există două forţe armate "asmuţite” una împotriva celeilalte - armata turcă şi armata greacă - deşi fac parte din aceeaşi alianţă.
Sunt sigur că reprezentanţi ai Consiliului au vizitat partea de nord a Ciprului şi au putut vedea şi analiza pagubele produse de militarii turci şi de ocupaţia turcă pe o insulă care este, fără îndoială, europeană.
De asemenea, trebuie să spunem că alianţa cu Statele Unite este una care de multe ori creează mari probleme.
Statele Unite ne-au târât în mai multe războaie, în mai multe conflicte - mă refer aici la cele din Serbia, Irak şi Afganistan - în centrul cărora se află interese care nu erau în nici un caz europene.
În schimb, ar trebui să ne aliem cu Rusia şi Belarus, două ţări care din punct de vedere istoric, religios, militar şi geopolitic sunt, de fapt, europene.
Acesta este viitorul armatei europene: o armată care să nu se afle în război cu Statele Unite, ci care să menţină o oarecare distanţă; o armată care să nu includă Turcia, pentru că, până la proba contrară, Turcia face parte din Asia, iar în partea mediteraneană, din păcate, se află în conflict cu o ţară europeană; în fine, o armată care să fie aliată cu Rusia şi Belarus şi care să aibă o strânsă legătură cu acestea.
Domnule preşedinte, nu veţi fi surprins dacă îmi exprim îngrijorarea în legătură cu ideile din rapoartele referitoare la PESA, în special, din raportul domnului von Wogau, care este plin de presupuneri false referitoare la natura Uniunii Europene şi la ambiţia de a crea o armată europeană controlată de UE.
Raportul consideră, citez "Forţele armate sincronizate din Europa” drept un pas înainte către crearea unei "forţe armate europene integrate”.
Cu alte cuvinte, desigur, crearea unei armate europene.
După cum ştim, PESA nu aduce valoare militară adăugată.
PESA reprezintă un instrument politic în avansarea ideii unei Europe integrate.
Ar trebui văzută exact ca ceea ce este.
Timp îndelungat am susţinut că Uniunea Europeană ar putea juca un rol util în furnizarea de instrumente civile pentru gestionarea situaţiilor de criză şi pentru procesul de reconstrucţie post-conflict.
Acest lucru ar fi într-adevăr folositor.
Apropo, nici unul dintre oficialii militari pe care îi cunosc nu îşi imaginează că un conflict precum cel din Afganistan ar putea fi rezolvat numai prin mijloace militare.
Nu există nici un element de noutate în ceea ce numim "o abordare cuprinzătoare”.
Înainte o denumeam "inimă şi minte”.
Prin urmare nu este corect - de fapt, este chiar înşelăciune - ca Europa să încerce să-şi justifice implicarea în chestiuni militare susţinând existenţa unei abordări cuprinzătoare mai mult pentru ea însăşi - un fel de punct de vânzare unic în UE.
Pentru UE, cea mai cinstită şi raţională abordare ar fi să renunţe la ambiţia referitoare la apărare din cadrul PESA şi să se concentreze asupra contribuţiei civile.
De-abia atunci, Europa şi aliaţii săi ar putea să se concentreze asupra contribuţiilor militare aduse NATO, revitalizând alianţa transatlantică pentru următorii ani, fără a fi distraşi din cauza programului de lucru dublu al UE.
Problema imediată o reprezintă faptul că ambiţiile UE încep să contamineze NATO şi îmi exprim îngrijorarea cu privire la faptul că acest lucru va afecta modul de desfăşurare a aniversării celor 60 de ani de existenţă.
Între timp, miniştrii guvernamentali din Marea Britanie se află într-o stare de negare a situaţiei curente.
(Spania) Domnule comisar, domnule Solana, doamnelor şi domnilor, aş dori în primul rând să le mulţumesc celor trei raportori pentru munca depusă.
În calitate de raportor alternativ pentru raportul privind Politica externă şi de securitate comună (PESC), mă voi referi, în special, la acest document şi voi începe prin a-l felicita pe domnul Saryusz-Wolski pentru rezultatul muncii sale şi pentru colaborarea cu alte grupuri, în scopul de a ajunge la un consens.
La fel cum Parlamentul a solicitat de multe ori ca Uniunea Europeană să primească instrumentele necesare pentru a-i acorda posibilitatea de a reprezenta o voce unică în lume, această Cameră este, de asemenea, capabilă să facă front comun atunci când evaluează şi impulsionează principalele priorităţi ale politicii externe şi de securitate comune.
Eforturile depuse de grupul nostru - Grupul Socialist din Parlamentul European - au fost orientate către scopuri comune.
În primul rând, introducerea şi consolidarea aspectelor importante pe care noi le considerăm a fi folositoare în toate domeniile politicii externe, cum ar fi lupta împotriva schimbărilor climatice, promovarea păcii în lume sau implicarea în dezvoltarea umană.
În al doilea rând, propunerea unor modalităţi de a reface echilibrul dintre priorităţile geografice ale PESC, astfel cum erau acestea prezentate în textul original, dacă erau menţionate, sau prezentarea acestora drept elemente noi, în cazul în care nu erau menţionate.
Iată de ce am militat, de exemplu, pentru o mai bună clarificare a acţiunilor dintre cadrul instituţional şi cel cooperativ implicate în nou-definita Dimensiune Estică.
Am militat pentru o mai mare diversificare şi o mai bună punere în evidenţă a relaţiilor cu Africa, un continent de care ne aducem aminte numai atunci când izbucneşte vreun război violent, şi, de cele mai multe ori, nici măcar atunci.
În ceea ce priveşte America Latină, am dorit să fie luate în considerare actualele procese de negociere pentru acorduri de asociere - primele discuţii bi-regionale din istorie pe care le va purta Uniunea Europeană.
În ceea ce priveşte zona mediteraneană, ne-am declarat împotriva unei apropieri limitate care nu vorbeşte decât despre securitate.
În schimbul acesteia, dorim să includem importanta moştenire politică, economică şi socio-culturală care este inclusă în Procesul de la Barcelona.
În ceea ce priveşte amendamentele propuse în sesiunea plenară, grupul nostru nu a prezentat nici unul pentru că suntem de părere că, în acest mod, echilibrul la care s-a ajuns prin compromis este oarecum consolidat.
Prin urmare, ne vom opune majorităţii amendamentelor, pentru a nu deteriora compromisul la care s-a ajuns în cadrul Comisiei pentru afaceri externe.
(Polonia) Domnule preşedintele, astfel cum a afirmat odată Tony Blair, deşi Uniunea Europeană nu ar trebui să fie un super-stat, ea ar trebui să fie o super-putere.
Am putea adăuga: nu doar o super-putere economică, pentru că deja este astfel, ci şi un actor important pe scena mondială, pentru că acest lucru este solicitat de interesele, inclusiv economice, ale tuturor statelor membre.
Se spune că Henry Kissinger ar fi solicitat la un moment dat un număr de telefon la care să sune pentru a afla care este poziţia Uniunii Europene în ceea ce priveşte probleme importante legate de politica internaţională.
Astăzi, acesta este numărul de telefon al Înaltului Reprezentant.
Totuşi, problema este că atunci când sună telefonul, domnul Solana va trebui să ştie ce să spună.
Prin urmare, este esenţial să elaborăm o politică externă comună, care să includă o politică de securitate şi una a energiei, şi prin urmare, şi o politică comună referitoare la Rusia.
Aş dori să revin la o propunere ce s-a repetat în mod constant şi care priveşte necesitatea ca toate ţările din Uniunea Europeană să se exprime cu o singură voce atunci când se angajează într-un dialog cu Rusia.
Pentru ca acest lucru să aibă loc, trebuie elaborată cât mai rapid posibil o politică bine definită în privinţa Rusiei, o politică menţinută în comun şi întemeiată pe solidaritate.
Acest lucru va crea un cadru de lucru foarte clar, nu doar pentru discuţiile între UE şi Rusia, ci şi pentru discuţiile bipartite cu state membre individuale.
Parlamentului European ar trebui să i se acorde un rol important în elaborarea unei astfel de politici, în contextul mandatului pe care l-a obţinut în cadrul unor alegeri democratice şi de care ar trebui să fie mândru.
(Grecia) Raportul privind rolul NATO în Uniunea Europeană a fost folosit drept scuză pentru a strecura problema aderării Ciprului la Parteneriatul pentru pace şi la NATO.
Este nevoie ca poziţia Republicii Cipru să fie tratată cu respect.
Nu este legală intervenţia în afacerile interne ale unui stat membru suveran pentru a obţine o integrare care nu este dictată de nici un tratat.
Într-un moment în care Republica Cipru se află în mijlocul negocierilor pentru a rezolva problema cipriotă, se deschi fronturi, lucru care are un efect negativ asupra procesului.
Obiectivul unic al tuturor ar trebui să îl constituie completa demilitarizare a unui teritoriu ocupat de Turcia şi protejarea posibilităţii de a găsi o soluţie pe viitor.
Mai mult, aceasta este poziţia adoptată de Parlamentul European în alte rapoarte.
Vă invităm să susţineţi amendamentele 22, 23 şi 24 şi să votaţi împotriva acelor puncte care reprezintă o intruziune în afacerile interne ale unei stat suveran.
De asemenea, vă invităm să confirmaţi faptul că principiul referitor la respectarea drepturilor de suveranitate ale statelor membre este inviolabil, independent de părerea dumneavoastră generală referitoare la parteneriat sau la NATO.
Alegerea noastră este demilitarizarea şi aderarea la principiile dreptului internaţional.
(Grecia) Domnule preşedinte, potrivit dreptului internaţional, "deţin un stat” înseamnă "controlez anumite teritorii, în care instaurez un guvern care exercită o politică externă şi de apărare”.
Vă întreb acum ceva în legătură cu "statul Europa”, despre care multă lume vorbeşte şi mă întreb unde sunt graniţele acestuia, care sunt aceste teritorii şi unde este apărarea sa, când această apărare se află în mâinile unei armate numeroase - şi din nefericire americane -, unde este politica sa externă, când Orientul Mijlociu este în flăcări, acesta fiind o seră teroristă care exportă terorism şi care creează refugiaţi şi face victime ce nu se îndreaptă spre Alabama sau Arizona sau Kentucky ci, din păcate vin în Grecia, Cipru, Germania şi Spania?
De aceea trebuie să precizez că am început să pun la îndoială posibilitatea de a susţine ideile, care reies din aceste propuneri, făcute de domnii care şi-au prezentat rapoartele în faţa noastră şi mă gândesc ca mâine să votez împotriva lor.
Doamnă preşedintă, cei care susţin că în faţa noastră nu se construieşte un superstat UE trebuie să explice multe lucruri, din punctul de vedere al conţinutului acestor rapoarte, care vizează construirea unui imperiu.
Afirmaţiile conform cărora o politică de apărare comună - acum considerată un fapt - şi ceea ce poartă denumirea de autonomie strategică a UE necesită o forţă armată europeană integrată, precum şi existenţa unui sediu operaţional autonom şi permanent al UE - şi, simultan, un comportament echivalent al NATO - nu ne lasă să ne îndoim că, în baza unei politici externe şi de securitate comune, cei care stimulează proiectul european nu solicită doar putere politică, ci şi putere militară, care se va crea în urma diminuării puterilor, drepturilor şi independenţei statelor membre.
Repudiez existenţa unui astfel de superstat şi a unei armate centralizate pentru Europa, la fel cum repudiez Tratatul de la Lisabona, care ar face posibile toate aceste lucruri.
Doamnă preşedintă, mesajul de astăzi al raportorilor noştri poate fi acela că un parteneriat euro-atlantic vibrant este cea mai bună garanţie pentru securitatea şi stabilitatea europeană.
Într-adevăr, susţin ideea adoptării unei noi agende transatlantice şi crearea unor noi instituţii euro-atlantice, ajungând, într-un final, la o piaţă transatlantică extinsă, comună.
Ari Vatanen a solicitat implicarea tuturor membrilor UE şi NATO pentru o cooperare mai bună, indiferent de organizaţia căreia îi aparţin.
Cred că aceasta este o idee foarte practică, la fel ca ideea lor privind un sediu operaţional permanent al UE care să completeze structurile de comandă ale NATO şi, desigur, să nu concureze cu acestea.
O altă idee foarte importantă este faptul că ne bazăm pe aceleaşi resurse naţionale.
Jacek Saryusz-Wolski a declarat că PESC este puternic sub-finanţată, prin urmare este foarte important să evităm duplicarea şi să creştem eficienţa.
Întrebarea adresată statelor membre este: Ce anume îi oferă domnului Solana pentru a pune în aplicare politicile comune de apărare?
În al treilea rând, este momentul să abordăm noile provocări care ne ameninţă siguranţa.
De fapt, viitoarele conflicte se vor purta şi, poate, se vor decide în spaţiul cibernetic, unde fiecare stat trebuie să reacţioneze şi să se apere, câteodată, într-o perioadă de timp care nu depăşeşte o secundă.
Parlamentul European trebuie să ia, de asemenea, iniţiativa pentru a contribui la această provocare importantă a noului secol, o provocare bazată pe democratizarea tehnologiei moderne.
(DE) Doamnă preşedintă, naţionaliştii, membrii lipsiţi de deschidere ai acestui Parlament, consideră, fără îndoială, că riscurile şi problemele acestei lumi pot fi soluţionate de către state, în mod individual.
Dl Allister este un exemplu tipic.
Consideră acesta, într-adevăr, că o singură ţară poate combate terorismul la nivel mondial prin propria sa apărare naţională?
Consideră acesta, într-adevăr, că problemele de siguranţă energetică se pot rezolva dacă fiecare se ocupă doar de problemele sale?
Această abordare este învechită.
Desigur, Tratatul de la Lisabona, criticat atât de frecvent, ne-ar oferi posibilitatea să lucrăm puţin mai mult împreună, de exemplu, în problema politicii energetice şi a Politicii externe şi de securitate comune, pentru a aborda, în mod eficient, pericolele şi riscurile din această lume.
Noul Guvern al Statelor Unite ale Americii, condus de preşedintele Obama, este mulţumit de existenţa acestei politici europene comune, deoarece acest lucru înseamnă că Statele Unite au un partener cu care pot dezbate o parte din aceste probleme.
În plus - un lucru lămurit prin prezenţa frecventă a reprezentanţilor ruşi în cadrul acestui Parlament - şi Rusia şi-a dat seama că nu mai funcţionează vechea abordare care consta în a discuta cu statele în mod individual şi în a le opune apoi între ele.
Rusia şi-a dat seama că trebuie să discute cu Uniunea Europeană, dacă doreşte să se ajungă la soluţii comune, de exemplu, în problema siguranţei energetice.
Într-adevăr, acest lucru este menţionat, de asemenea, în mod repetat, în raportul domnului Saryusz-Wolski.
Modul în care putem încerca să rezolvăm împreună aceste probleme: aceea a siguranţei energetice, de exemplu?
Mă bucur că Înaltul Reprezentant şi o parte din personalul acestuia vor intensifica aceste eforturi în viitor, deoarece acest lucru ne va oferi posibilitatea să demonstrăm cetăţenilor noştri că Politica externă şi de securitate comună ia în considerare interesele specifice ale acestora şi să le arătăm modul în care avem de gând să evităm ca europenii să mai tremure de frig în viitor.
Despre acest lucru este vorba, iar din acest motiv preferăm o politică externă şi de securitate comună în detrimentul unei politici externe naţionaliste.
(FR) Doamnă preşedintă, doresc să îi felicit pe cei trei raportori pentru acest rezumat remarcabil pe care l-au prezentat în legătură cu situaţia actuală a politicii externe şi de securitate comune.
Domnule Solano, ştiţi mai bine ca oricine că Europa trebuie să-şi ocupe locul pe scena mondială, după cum stabileşte puterea sa economică şi demografică şi bogăţia sa de valori democratice şi umaniste.
Trebuie menționat faptul că în ultimii zece ani s-au făcut progrese, după cum ați menţionat deja, în pofida voinţei afişate, în mod normal, de mai mult de două treimi din cetăţenii europeni, dar trebuie spus şi că această Europă încă nu există.
Dacă este nevoie de un exemplu recent, pot aminti reticenţa Europei în legătură cu rezolvarea noii tragedii din Orientul Mijlociu.
Prezenţa unei Europe, care să joace un rol activ în Gaza, a fost şi încă este necesară, pentru a ajuta populaţia să supravieţuiască şi să reconstruiască statul, pentru a lupta împotriva contrabandei cu arme, care a permis transformarea acestui teritoriu într-o bază pentru lansarea unor rachete de toate dimensiunile.
În pofida discuţiilor verbale de la Sharm el-Sheikh şi Ierusalim, nu s-a făcut încă nimic în acest sens.
Doresc să adresez din nou o întrebare care a fost ridicată deja în momentul crizei libaneze: când ne putem aştepta, domnule Solana, că în Mediterana va avea loc o desfășurare a unei flote europene similară celei pe care aţi introdus-o pentru a rezolva problema pirateriei?
Deţinem resursele necesare.
Vom avea, într-o zi, şi voinţă?
(PL) Doamnă preşedintă, Uniunea Europeană trebuie să acţioneze în interesul siguranţei cetăţenilor tuturor statelor membre.
Mai presus de toate, trebuie să accepte o parte din responsabilitatea pentru războiul împotriva terorismului şi să reacţioneze vehement la orice manifestări din terorism.
Uciderea unui inginer polonez ţinut ostatic în Pakistan de către talibanii locali a avut recent repercusiuni enorme.
Aşa-numita diplomaţie europeană nu s-a alăturat discuţiilor anterioare care aveau drept scop eliberarea acestuia.
Acest incident şocant, care reprezintă un element al problemei mult mai complexe a siguranţei, ar trebui să facă subiectul unei dezbateri separate a Parlamentului şi trebuie să aibă ca rezultat luarea unor măsuri specifice, iar eu solicit acest lucru.
În prezent, prioritatea este returnarea corpului polonezului ucis şi ajutarea familiei acestuia.
Aceste măsuri esenţiale, dar pe termen scurt, nu pot însă să înlocuiască o abordare cuprinzătoare privind terorismul şi o presiune diplomatică tot mai mare asupra unor ţări, precum Pakistanul.
(PT) În relaţiile internaţionale, Portugalia se conduce după principiile independenţei naţionale, după respectul pentru drepturile omului și popoarelor, egalitatea între state, rezolvarea pașnică a conflictelor internaţionale, lipsa interferenţei în afacerile interne ale altor state şi cooperarea cu celelalte naţiuni, pentru a contribui la emanciparea şi progresul umanităţii.
Portugalia solicită abolirea imperialismului, colonialismului şi a altor forme de agresiune, control şi exploatare în relaţiile dintre popoare, precum şi o dezarmare complexă, simultană şi controlată, dizolvarea blocurilor politice şi militare şi stabilirea unui sistem de securitate colectivă care să aibă drept scop crearea unei ordini internaţionale ce poate asigura pacea şi justiţia în relaţiile dintre popoare.
Doresc să amintesc cuprinsul articolului 7 din Constituţia Republicii Portugheze pentru a arăta cât de departe de aceste principii se află Uniunea Europeană.
Asumându-şi rolul de pilon european al NATO, în parteneriat cu SUA, şi promovând tot mai mult militarizarea relaţiilor internaţionale, cursa pentru arme, interferenţa şi agresiunea al căror scop este ca puterile majore să controleze şi să împartă piaţa şi resursele naturale, aceasta acţionează în completă contradicţie cu aceste principii.
Doamnă preşedintă, acestea sunt rapoarte din proprie iniţiativă şi, prin urmare, pot fi considerate vorbe în vânt.
Ştim, însă, că aceste rapoarte sunt folosite câteodată drept mijloc pentru introducerea aspiraţiilor politice ale UE.
Domnul von Wogau a fost odată preşedintele Comisiei pentru afaceri economice şi monetare şi a jucat un rol esenţial în crearea monedei europene unice.
În prezent acesta este preşedintele Subcomisiei pentru securitate şi apărare şi, atunci când elaborează un raport care prevede că Uniunea Europeană are nevoie de propriile forţe armate, putem avea încredere că acest lucru este exact ceea ce Uniunea Europeană intenţionează să facă în timp util.
Aceste rapoarte solicită dezvoltarea propriilor forţe armate ale UE prin intermediul achiziţiei publice comune de arme, al unui sistem comun de comunicaţii şi al unei structuri autonome comune de comandă şi control.
Domnul von Wogau susţine crearea unei armate de 60 000 de soldaţi care să fie disponibili în mod permanent.
UE are nevoie de propriii soldaţi, arme, tancuri, avioane şi bombe pentru a-şi "îndeplini responsabilităţile la nivel mondial”.
Care sunt mai exact acele responsabilităţi?
Pentru a afla, trebuie să aşteptaţi să vedeţi dacă Tratatul de la Lisabona este complet ratificat şi propune o "politică externă şi de securitate comună, care conduce la o apărare comună”.
Nimeni nu poate spune că nu a fost avertizat în legătură cu aspiraţiile militare ale UE.
(FR) Doamnă preşedintă, indiferent cât de prieteni suntem cu raportorii, dl Vatanen şi dl von Wogau, nu le putem aproba rapoartele.
În primul rând, pentru că NATO, Organizaţia Tratatului Atlanticului de Nord, a fost creată în 1949, ca răspuns la teribila ameninţare a comunismului la adresa Europei Occidentale.
Acesta a jucat un rol util, chiar esenţial.
Astăzi, însă, acest îngrozitor sistem comunist a eşuat, iar Pactul de la Varşovia a fost dizolvat.
Cu toate acestea, NATO se extinde în mod constant.
Activităţile sale se extind dincolo de cadrul său geografic.
Din câte ştiu, Afganistanul nu este o ţară care să aibă o zonă de coastă la Atlanticul de Nord.
Nici Kosovo, unde această organizaţie a contribuit la curăţarea etnică a sârbilor, într-un război nedrept, care nu a rezolvat nimic.
Prin urmare, NATO încalcă dispoziţiile Cartei Organizaţiei Naţiunilor Unite.
Doamnelor şi domnilor, sunteţi absolut inconsecvenţi.
Doriţi să creaţi o Europă puternică, independentă şi absorbiţi apărarea europeană într-un sistem de comandă dominat de Statele Unite ale Americii.
Cum de Rusia şi alte naţiuni nu reuşesc să vadă că această atitudine este una agresivă?
NATO ne-a subjugat politicii Statelor Unite ale Americii.
Suntem prieteni cu ei, dar nu dorim să le fim vasali şi cu atât mai puţin lachei.
Trebuie să punem capăt acestei situaţii şi să scăpăm de problemă.
A trecut vremea NATO.
(DE) Doamnă preşedintă, domnule comisar, domnule Solana, după cum ştim toţi, scenariile de risc se modifică în permanenţă.
Tratatul suferă o schimbare, de asemenea; iar, o dată cu el, se schimbă şi oportunităţile pentru Politica europeană de securitate şi apărare.
Vor rămâne însă neschimbate dorinţa de siguranţă şi stabilitate a populaţiei, speranţa unei Uniuni puternice şi dorinţa de dezarmare, în special, dezarmarea nucleară.
Prin cele trei rapoarte dezbătute astăzi, Parlamentul European arată foarte clar modul în care intenţionează să atingă aceste obiective şi să garanteze securitatea.
În primul rând, există raportul privind Politica externă şi de securitate comună care se axează pe siguranţa în Balcani, stabilitatea în Africa şi pacea în teritoriile palestiniene.
În al doilea rând, avem raportul privind cooperarea cu NATO, care pune clar accent pe o cooperare mai strânsă între UE şi NATO şi pe o mai bună coordonare.
Obiectul celui de-al treilea raport este dezvoltarea în continuare a Politicii europene de securitate şi apărare, care urmăreşte atingerea unei eficienţe şi a unei mai bune coordonări la nivelul cheltuielilor legate de apărare, precum şi realizarea autonomiei strategice pentru întreaga Uniune şi, astfel, reducerea sarcinilor impuse asupra statelor membre.
Dacă luăm în calcul toate aceste obiective, trebuie să susţinem solicitările cuprinse în aceste rapoarte: de exemplu, pentru cercetare şi dezvoltare comună, pentru dezvoltarea unor standarde comune şi a unor sisteme comune de achiziţii publice - respectând obiectivul privind interoperabilitatea.
Aceasta implică, de asemenea, o colaborare optimă la nivel militar între statele membre, colaborare între poliţie şi armată, precum şi crearea unor structuri militare permanente şi stabilirea unui sediu operaţional şi/sau a unui consiliu al miniştrilor apărării.
Sunt convins că acest lucru ne oferă o şansă extraordinară de a ne transforma Uniunea într-o uniune politică şi de a dezvolta o uniune de securitate care să ofere publicului ceea ce acesta aşteaptă de la Uniune: siguranţă, stabilitate şi pace durabilă.
Doamnelor şi domnilor, până acum vorbitorii au respectat timpul care le-a fost alocat.
Timpul ne presează într-adevăr.
Vă rog, prin urmare, să respectaţi timpul care v-a fost alocat.
Doamnă preşedintă, PESC a devenit aproape orice, prin urmare, se poate spune aproape orice într-o dezbatere ca aceasta.
În trecut am discutat doar probleme de securitate, iar acum discutăm chiar şi despre schimbările climatice, energie, etc.
Prin urmare, trebuie să fiu selectiv şi să precizez un lucru despre relaţiile dintre UE şi SUA şi despre agenda pentru dezarmare, în privința cărora, cred că putem avansa în acest an.
Noua administraţie a înregistrat un început foarte favorabil, chiar şi pe un plan simbolic prin anunţul de închidere a Guantánamo.
Cred că ar trebui să lucrăm în acest sens şi să colaborăm pentru a rezolva o parte din problemele cu care se confruntă americanii.
Cea de-a două dezbatere de bază de acest an va fi în legătură cu securitatea economică: pot Statele Unite şi Europa face împreună ceva în legătură cu criza sau vor încerca să acţioneze pe cont propriu, ceea ce va însemna o dezvoltare rapidă a măsurilor protecţioniste?
Afganistanul reprezintă, de asemenea, o problemă importantă.
Vom putea depune eforturi echivalente cu cele ale americanilor sau nu, şi în ce condiţii?
Aici, semnul pozitiv este faptul că americanii au spus că ştiu că trebuie să existe o soluţie politică, deoarece această problemă nu poate fi rezolvată pe cale militară.
Aceasta aduce rapid în discuţie Uniunea Europeană.
Apoi, în legătură cu agenda de dezarmare: în decembrie anul trecut, domnule Solana, aţi susţinut aici în Parlament un discurs foarte bun în legătură cu ideile dumneavoastră şi cele ale Consiliului şi ale Uniunii privind promovarea unei agende pozitive, începând prin a sprijini americanii şi ruşii să renegocieze Tratatul START şi prin a colabora cu americanii în legătură cu ratificarea Tratatului de interzicere totală a experienţelor nucleare.
De asemenea, ne vom declara în favoarea eliminării restului de arme nucleare tehnice din Europa, iar acest lucru ar fi util pentru a susţine ideile de readucere a ciclului combustibilului sub controlul internaţional, pentru a ne asigura că statele, care vor să-şi dezvolte energia nucleară, vor avea acces paşnic, dar nu vor putea abuza de aceasta pe cale militară.
Dorim ca Uniunea Europeană să susţină acest tip de proiecte, ştiind că preşedintele Obama are ambiţii.
În discursul său inaugural, în care a vorbit despre afacerile externe, a menţionat mai întâi Irak şi Afganistan, iar apoi ambiţiile sale de a face ceva în legătură cu dezarmarea nucleară.
(FI) Doamnă preşedintă, voi vorbi despre raportul domnului Vatanen şi aş dori, în primul rând, să-i mulţumesc pentru maniera deschisă în care l-a elaborat.
Consider, totuşi, că Parlamentul trimite un semnal periculos dacă insistă asupra consolidării organizării sale militare şi dacă accentuează importanţa unei puteri militare care să se bazeze pe NATO, în modul propus în raport.
Colaborarea şi parteneriatul, democraţia şi drepturile omului ca garanţie a păcii şi stabilităţii reprezintă un model european viabil, care trebuie folosit în toate punctele de criză de la nivel mondial.
În plus, ne confruntăm cu o criză economică tot mai profundă, cu probleme de mediu şi provocări antrenate de schimbările climatice, niciuna dintre acestea neputând fi rezolvată prin forţă armată.
În opinia mea, ar fi mai important să punem accentul pe importanţa Politicii externe şi de securitate comună a UE şi să ne concentrăm asupra prevenirii conflictelor şi eliminării cauzelor crizelor: eliminarea sărăciei, de exemplu, şi promovarea democraţiei, a drepturilor omului şi a societăţii civile.
În sfârșit, aş dori să reamintesc tuturor că în Uniune există state care nu aparţin NATO şi care au motive proprii pentru aceasta.
Acestor ţări trebuie să li se permită să decidă în legătură cu propriile soluţii pentru politica de securitate, fără presiune din exterior.
De exemplu, Finlanda a făcut faţă cu brio propriilor probleme de apărare şi, de zeci de ani, se implică în operaţiuni de menţinere a păcii în diferite părţi ale lumii.
Au fost depuse numeroase amendamente la raport care îl îmbunătăţesc, dar care nu îi modifică tonul principal.
(IT) Doamnă preşedintă, doamnelor şi domnilor, are Europa propria geopolitică?
Nu mi se pare să fie aşa!
Dacă ar trăi Karl Haushofer, i-ar arăta acestei Europe fără coloană vertebrală că are nevoie de o strategie maritimă în oceanele Atlantic, Pacific şi Indian şi în statele nordice, unde există resurse energetice imense şi deosebit de valoroase în Oceanul Arctic.
În aceste zone sunt active superputerile Statele Unite ale Americii şi Rusia, iar nu Europa!
Lupta împotriva terorismului înseamnă şi luptă împotriva celor care vehiculează instrumente teroriste; persoanele care pot fi folosite de terorişti.
În aceste momente, Lampedusa arde pentru că cineva a dat foc centrelor de detenţie pentru imigranţii ilegali.
Europa ar trebui să susţină guvernul italian, care încearcă să prevină invazia imigranţilor ilegali, ce pot fi folosiţi de mafie şi terorişti.
Nu văd, însă, că s-ar fi recurs la o abordare fermă, practică.
Europa trebuie să se apere în fața acestei ameninţări, nu prin cuvinte, ci prin acţiuni, astfel cum procedează dl Maroni şi guvernul italian.
(LV) Doamnă preşedintă, dnă Ferrero-Waldner, dle Solana, toate cele trei rapoarte ale colegilor noştri sunt foarte profesioniste, echilibrate şi, ceea ce este mai important, elaborate la momentul potrivit.
Fără a analiza numeroasele fapte precise, evaluări şi propuneri din rapoarte, aş dori să subliniez două aspecte.
În primul rând, este important să revizuim strategia de securitate a Europei la fiecare cinci ani, deoarece putem vedea că, în ultima vreme, au fost dezbătute foarte mult probleme de securitate precum securitatea energetică, siguranţa cibernetică şi climatică, iar posibilele zone de conflict s-au mutat dintr-o regiune în alta.
În al doilea rând, şi Uniunea Europeană trebuie să-şi intensifice eforturile de prevenire a conflictelor.
Consider că această situaţie ar fi fost posibilă şi în Caucazul de Sud, dar, din punctul meu de vedere, poziţia Uniunii Europene înainte de conflictul armat a fost prea reținută.
Uniunea Europeană are dreptul şi obligaţia de a desfăşura activităţi preventive şi misiuni intermediare, din moment ce Uniunea Europeană este un proiect de creare a păcii, iar aceasta îndeplineşte această sarcină de 50 de ani.
Pentru a putea reacţiona la provocări şi a lua măsuri preventive, trebuie, în primul rând, să avem voinţă politică şi, în al doilea rând, să creăm şi să îmbunătăţim o politică externă şi de securitate comune, împreună cu instrumentele instituţionale ale politicii europene de securitate şi apărare.
Unul din aceste instrumente este Parteneriatul estic menţionat în raportul domnului Saryusz-Wolski, inclusiv crearea adunării parlamentare comune EURONEST.
Acesta poate consolida înţelegerea şi dezvoltarea democraţiei dincolo de graniţele noastre estice.
În sfârșit, doresc să-mi exprim satisfacţia în legătură cu includerea alineatului (33) în raportul domnului von Wogau, întrucât, în ţara mea evenimentele din Caucaz şi naţionalismul tot mai mare din statul vecin dau naştere unor preocupări grave.
După cum spune un înţelept proverb din ţara mea: "speră întotdeauna ce-i mai bun, dar pregăteşte-te pentru ce-i mai rău, pentru că Dumnezeu îi ajută pe cei care se ajută!”
Vă mulţumesc.
(PT) Aș dori să le mulţumesc raportorilor, Ari Vatanen şi Karl von Wogau, pentru activitatea şi eforturile depuse pentru a se ajunge la un consens, în special, în legătură cu dificila problemă a politicilor nucleare, care trebuie revizuită urgent de Uniunea Europeană şi NATO într-un moment în care preşedintele Obama reînvie obiectivul de a elibera lumea de armele nucleare şi în care două submarine nucleare europene aproape că au provocat un dezastru.
Rapoartele lui Vatanen şi von Wogau subliniază necesitatea unei Uniuni Europene independente din punct de vedere politic, strategic şi operaţional, prin intermediul unei Politici europene de securitate şi apărare (PESA).
Avem nevoie de instrumente instituţionale, financiare şi operaţionale pentru a atinge aceste obiective.
Prin urmare, avem nevoie de o colaborare apropiată între NATO şi UE, bazată pe respectul pentru independenţa politică a fiecăreia dintre aceste organizaţii complementare.
Solicităm, prin urmare, crearea unui sediu operaţional permanent al UE la Bruxelles, cu capacitatea de planificare şi realizare independentă a operaţiunilor militare PESA.
Acesta este motivul pentru care solicităm statelor membre UE să îşi intensifice eforturile pentru a cheltui mai înţelept bugetele de apărare naţională, într-un mod mai eficient şi mai european, ceea ce nu se poate realiza corect în mod separat.
Mesajul Parlamentului este inechivoc şi reprezintă un avertisment.
Fără o Europă a apărării, apărarea din Europa va fi ameninţată.
Pot fi ameninţate industriile noastre de apărare.
Pot fi ameninţate capacităţile de care are nevoie Europa pentru a-şi îndeplini responsabilitatea de a proteja populaţia civilă şi de a preveni masacrele şi genocidele.
Poate fi ameninţat rolul Europei ca actor global în gestionarea crizei.
Extinderea integrării politice europene la securitate şi apărare, astfel cum se prevede în Tratatul de la Lisabona, este urgentă şi trebuie accelerată.
Acest lucru nu este doar în interesul Uniunii Europene, ci şi în interesul NATO, deoarece ambele organizaţii vor culege recompensele unei Europe mai bine echipate, pentru a face faţă provocărilor tot mai mari pentru securitatea europeană şi globală.
(PL) Doamnă preşedintă, NATO s-a dovedit utilă ca organizaţie pentru securitatea internaţională într-o perioadă de pace relativă în Europa.
Desigur, sentimentul de siguranţă pe care ni-l oferă este limitat, în mod semnificativ, de ritmul de luare a deciziilor al organismelor care controlează alianţa, precum şi de deciziile însele.
În pofida acestui lucru, NATO are un efect stabilizator asupra securităţii mondiale.
Încercările de a "înmuia” NATO - de a-i slăbi poziţia prin lărgirea structurilor militare ale Uniunii Europene - reprezintă o greşeală.
În prezent, Uniunea Europeană are o problemă în a ajunge la un acord în legătură cu deciziile politice dificile, ca să nu mai vorbim de cele militare.
UE trebuie să se concentreze asupra consolidării securităţii interne şi a creşterii capacităţilor defensive ale membrilor săi, în special, în cazul statelor membre care se învecinează cu ţări în care sunt populare ideologiile naţionaliste extreme şi în cazul statelor membre care au atras interesul grupărilor teroriste.
UE nu trebuie să se implice prea mult în măsuri care au drept scop crearea unor forţe de mari dimensiuni în vederea desfăşurării de operaţiuni în afara Europei.
(SL) Dl Solana, înaltul reprezentant pentru politica externă şi de securitate comune ne-a reamintit, pe bună dreptate, de locul în care ne aflam în 1990.
Ar fi şi mai interesant să ne întrebăm ce fel de politică comună aveam la începutul anilor 1990.
În acea perioadă, Comunitatea Europeană nu avea nicio forţă.
Am observat, ulterior, cum dorinţele erau înlocuite de viziuni, strategii, voinţe politice şi capacităţi, care ne-au impulsionat la acţiuni, nu doar la nivel european, ci şi la nivel global.
În acei ani, în special după extinderea istorică din 2004, contextul şi ambiţiile Politicii externe şi de securitate comună (PESC) s-au modificat considerabil.
În urmă cu zece ani eram încă cufundaţi în propriile noastre preocupări.
Astăzi putem, însă, să ne uităm în urmă la succesele realizate şi nu putem concepe o PESC sau o Politică europeană de securitate şi apărare (PESA) fără o dimensiune globală.
Având în vedere aceste lucruri, nu sunt surprins că toate trei rapoartele şi mulţi colegi ne-au atras atenţia asupra noii situaţii, asupra necesităţii modificării strategiei, a unei unități mai mari şi a unei colaborări inter-instituţionale mai strânse.
Toate acestea au fost susţinute de propuneri concrete de îmbunătăţire a structurilor operaţionale şi a procesului decizional politic, pe care îl susţin cu tărie.
Sunt de acord că am ajuns într-un nou stadiu în ceea ce priveşte politica comună şi doresc să subliniez, în această privință, două probleme.
În primul rând, trebuie să analizăm în detaliu modul în care criza financiară sau economică poate să afecteze contextul politicii noastre comune.
Consider cu tărie că trebuie să fim foarte atenţi la posibilele consecinţe politice ale crizei, în special, la cele care pot apărea dacă ne confruntăm cu o criză monetară şi mai accentuată.
În al doilea rând, pe parcursul unui număr de ani, am fost martorul surprinzătorului fapt că mulţi dintre partenerii noştri doresc ca Uniunea Europeană să aibă o politică externă şi o identitate de apărare uniforme, mai bine definite şi mai puternice.
Cu alte cuvinte, soluţia dorită este Uniunea Europeană ca actor global.
În acest sens, mi se pare important să ne analizăm parteneriatele bilaterale dintr-o perspectivă mai globală decât cea pe care am adoptat-o până în prezent şi să dezvoltăm abordări inovatoare față de parteneriatele multilaterale, care nu iau în considerare doar interesele bilaterale, ci servesc, de asemenea, pentru stabilizarea unor regiuni mai mari.
(EL) Doamnă preşedintă, sistemul internaţional se află într-o fază de tranziţie şi există provocări imense pentru noi toţi.
Prin urmare, trebuie să reevaluăm şi să îmbunătăţim legăturile dintre Uniunea Europeană şi NATO, pentru a face faţă ameninţărilor comune precum terorismul, răspândirea armelor de distrugere în masă, creşterea pirateriei internaţionale şi noile probleme cauzate de schimbările climatice.
În acelaşi timp, consider, însă, că acesta este momentul potrivit pentru a confirma rolul Consiliului de Securitate ONU, ca principal garant al păcii şi securităţii internaţionale.
Organizaţia necesită acum o reformă urgentă şi ne-am angajat să avansăm această reformă, astfel încât ONU să îşi poată îndeplini mai eficient această sarcină importantă.
De asemenea, este foarte important să subliniem că toate statele şi organizaţiile internaţionale, inclusiv NATO, trebuie să evite ameninţările şi orice altă formă de violenţă care nu respectă scopurile şi principiile cartei care stă la baza ONU.
NATO şi Uniunea Europeană au interese comune, iar relaţia dintre ele nu trebuie să fie una de concurenţă.
Avem nevoie de un parteneriat mai echilibrat, cu o coordonare mai bună a acţiunilor şi o colaborare mai puternică.
Cu toate acestea, Fiecare parte trebuie să respecte independenţa celeilalte din punctul de vedere al luării deciziilor şi să se asigure că există înţelegere reciprocă atunci când există diferențe între evaluările militare.
În sfârșit, aș dori să subliniez necesitatea respectului pentru dreptul la neutralitate al statelor şi, în acest moment, aș dori să solicit anularea solicitării ca Republica Cipru să se alăture Parteneriatului pentru Pace.
Această decizie este un drept suveran al fiecărui stat, iar Cipru este un stat independent şi suveran, care îşi poate decide propriul viitor.
(CS) Să sărbătorim cea de-a şaizecea aniversare a NATO.
În curând vor avea loc o serie de reuniuni majore la nivel înalt SUA-UE-NATO.
Revenirea Franţei în structurile militare ale NATO, împreună cu energiile alocate politicilor europene de securitate şi apărare, reprezintă o şansă deosebită de armonizare a strategiilor europene de securitate şi a noilor strategii potenţiale ale NATO.
Ratificarea de astăzi a Tratatului de la Lisabona în Parlamentul ceh marchează o schimbare în apărarea şi securitatea europeană.
Să construim o conducere comună pentru Europa.
Să raţionalizăm piaţa europeană de apărare.
Să alocăm resurse pentru ştiinţă şi cercetare, pentru Agenţia Europeană de Apărare, să creăm o lege a soldaţilor europeni, să prevenim duplicităţile şi să evităm, pur și simplu, sindromul Turciei.
Să profităm de şansa oferită de administraţia americană, pentru o colaborare reală în Afganistan şi pentru apărarea împotriva rachetelor în Europa.
Avem în faţa noastră o şansă deosebită pentru ca politica de securitate şi apărare europeană să devină motorul viitoarei integrări şi siguranţe în Europa.
Să nu o ratăm.
(CS) Aș dori să spun câteva cuvinte în legătură cu relaţiile dintre UE şi Rusia.
În opinia mea, crearea unei politici externe şi de securitate comune nu se poate realiza în absenţa dialogului cu Rusia.
Agenţia europeană de securitate, care reuneşte SUA, NATO, OSCE şi acordurile internaţionale de dezarmare, ar trebui să includă şi dialogul cu Rusia.
Prin urmare, aş dori să solicit Consiliului şi Comisiei să adopte o poziţie deschisă şi constructivă faţă de posibilele negocieri dintre UE, SUA şi Rusia în legătură cu reînnoirea dialogului transatlantic privind problemele de securitate, pe baza procesului de la Helsinki.
Din punctul meu de vedere, aceste negocieri trebuie să includă şi discuţiile privind problema apărării împotriva rachetelor.
UE trebuie să joace un rol mult mai mare în această problemă decât a făcut până acum.
În opinia mea, acordul nu trebuie să fie lăsat doar în sarcina SUA şi a Rusiei.
Publicul european aşteaptă acest lucru de la noi.
(PL) Doamnă preşedintă, Parlamentul a ajuns la un acord în legătură cu politica externă şi de securitate comune pentru Uniunea Europeană.
Principalele forţe politice au ajuns la un consens în legătură cu această problemă.
Problema, reala problemă politică, este modul în care se va atinge obiectivul esenţial.
În primul rând, trebuie să se ratifice, cât mai curând posibil, Tratatul de la Lisabona.
Liderii politici care întârzie procesul de ratificare a tratatului slăbesc dezvoltarea politicii externe şi de securitate comune a Uniunii Europene.
Este dificil să vorbim serios despre politica de securitate comună a Uniunii Europene în lipsa Tratatului de la Lisabona.
În al doilea rând, doresc să subliniez problema drepturilor omului în dezvoltarea politicii externe a UE.
Politica trebuie să susţină dreptul internaţional - dreptul umanitar internaţional, democraţia liberală şi statul de drept.
În al treilea rând, politica necesită elaborarea serioasă a unei politici europene de apărare, dezvoltarea structurilor militare ale Uniunii Europene şi dezvoltarea industriei europene de apărare.
Doamnă preşedintă, aș dori să subliniez două aspecte.
În primul rând, valorile.
Uniunea Europeană este o Uniune a valorilor.
Aceste valori sunt criterii de aderare.
Acestea ne îndrumă comportamentul.
Reprezintă un mijloc de construire a interoperabilităţii cu partenerii externi.
Cu toate acestea, nu trebuie ca politica noastră externă să se axeze pe exportul valorilor.
Dimpotrivă, trebuie să învăţăm să funcţionăm într-o lume diversificată şi chiar să respectăm dreptul celorlalţi de a greşi.
În al doilea rând, în ceea ce priveşte instituţiile.
Instituţiile internaţionale şi dreptul internaţional de astăzi au fost modelate şi create într-o lume complet diferită.
În fiecare zi ne dăm seama că nu sunt adaptate noilor provocări, noilor oportunităţi şi noilor ameninţări ale lumii actuale.
Consider, prin urmare, că Uniunea Europeană trebuie să susţină ideea unei noi conferinţe privind securitatea şi cooperarea în Europa într-o Europă mai extinsă - de la Vancouver la Shanghai, nu doar până la Vladivostok - în vederea creării unui nou spaţiu de securitate, libertate şi cooperare.
Consider că aceasta trebuie să fie una din principalele priorităţi şi nu trebuie să ne temem de faptul că alţii pot avea alte idei în această privinţă.
(ES) Doamnă preşedintă, în primul rând, aş dori să-mi exprim sprijinul general pentru cele trei rapoarte pe care le dezbatem.
În al doilea rând, doresc să o felicit, înainte de toate, pe dna Ferrero-Waldner, pentru ceea ce a spus în legătură cu cooperarea şi colaborarea apropiată dintre echipa sa şi cea a dlui Solana.
În al treilea rând, doresc să îl felicit pe dl Solana pentru că, fără caracterul şi creativitatea sa, Politica externă şi de securitate comună probabil nu ar fi ceea ce este astăzi: baza legală şi documentară, chiar şi cu progresul documentului strategic din 2003, nu ar fi fost suficientă pentru a realiza un progres atât de mare în Politica externă şi de securitate comună în ultimii ani.
În al patrulea rând, aş dori să precizez că Tratatul de la Lisabona - care, după cum s-a spus astăzi, ar putea fi ratificat în curând, ceea ce reprezintă o veste bună - va fi desigur un instrument mult mai important şi mult mai potrivit în mâinile sale şi în cele ale Uniunii Europene, pentru a transforma Uniunea în ceea ce ar trebui să fie: un actor global, în sensul deplin al cuvântului.
Voi încheia cu ideea exprimată de el însuşi: Europa trebuie să fie un actor civil şi o putere civilă cu mijloace militare, iar nu o putere militară.
Doamnă preşedintă, m-am întors la sfârșitul săptămânii dintr-o vizită în Gaza, iar în aceste 60 de secunde voi vorbi despre ceea ce consider că este o problemă gravă în această regiune.
Principiul nostru de siguranţă umană este unul care ne obligă să răspundem la criza umanitară, însă ne obligă şi să răspundem şi să îi spunem Israelului că este de ajuns şi că Europa nu mai poate închide ochii la abuzul asupra dreptului palestinian la auto-determinare.
Cel mai semnificativ abuz al acestui drept este colonizarea neîncetată şi deliberată a Cisiordaniei și Ierusalimului de Est de către Israel.
Există în prezent 500 000 de colonizatori ce invadează teritoriul care ar trebui să cuprindă teritoriul principal al statului palestinian independent propus.
Este din ce în ce mai greu să credem că Israelul susţine, într-adevăr, crearea unui stat palestinian independent, în timp ce anexează tot mai multe teritorii palestiniene, chiar şi în prezent.
Declaraţiile conform cărora Europa şi SUA doresc o soluţie bistatală, dintre care un stat palestinian suveran şi viabil, nu au nicio valoare dacă nu spunem "stop” Israelului în legătură cu colonizările.
Dle Solana, acestea trebuie îngheţate acum şi, într-un final, desfiinţate, întrucât, în mod contrar, nu va exista niciodată o pace durabilă în Orientul Mijlociu.
Doresc să îmi exprim aprecierea pentru cei trei raportori.
Rolul NATO în arhitectura de securitate a Europei s-a dovedit a fi esenţial până acum, dar are şi reale perspective pentru secolul XXI.
Consider că Uniunea Europeană şi NATO trebuie să colaboreze între ele, evitând orice eventuală rivalitate.
O relaţie transatlantică puternică şi productivă poate constitui cel mai bun garant al păcii, securităţii şi stabilităţii în Europa, dar şi al respectării principiilor democraţiei, drepturilor omului, statului de drept şi bunei guvernări.
Ne aflăm într-un moment istoric în care a devenit crucială cooperarea transatlantică în vederea elaborării concomitente a noii strategii de securitate a Uniunii Europene şi a noului concept strategic al NATO.
La summit-ul NATO de la Bucureşti, din aprilie 2008, aliaţii au apreciat rolul politic pe care îl poate avea Uniunea Europeană dacă îşi dezvoltă capacitatea de acţiune în domeniul securităţii şi apărării.
Parteneriatul pentru pace promovat de NATO şi proiectul parteneriatului estic promovat de Uniunea Europeană au o importanţă vitală pentru dezvoltarea democraţiei, statului de drept şi pentru tranziţia spre o economie de piaţă funcţională în anumite ţări din zona Mării Negre.
(ES) Domnule Solana, mă aflu aici de la ora 15.00 doar pentru a vă vorbi despre pirateria maritimă şi pentru a vă felicita pentru lansarea operaţiunii navale europene împotriva pirateriei maritime în apele Oceanului Indian.
Ştiţi că guvernul ţării mele este complet implicat în această misiune.
Doresc să vă reamintesc că în aprilie începe sezonul de pescuit, iar pescarii noştri sunt preocupaţi cu privire la distribuţia geografică actuală a forţelor din Oceanul Indian.
Aceștia ar avea nevoie de protecţie în apropierea zonei unde vor pescui; adică mai spre sud.
Aș dori o părere de la dumneavoastră în legătură cu acest subiect.
De asemenea, aș dori să vă spun că sunt interesată ca această operaţiune să dureze şi dincolo de perioada de timp stabilită.
Consider că ar fi o ruşine ca acest efort comun, care implică simultan toţi cei trei piloni, să înceteze abrupt la finalul unui an, în special, dacă avem în vedere că situaţia din Somalia şi din regiune nu pare să se schimbe sau să se îmbunătăţească pe termen scurt sau mediu.
Doamnă preşedintă, NATO este coloana vertebrală a apărării europene şi ne bazăm pe forţele NATO pentru a asigura siguranţa Uniunii.
Dar forţele NATO din Cipru - forţe turceşti ale NATO - nu reprezintă o forţă de libertate, ci una de ocupare: ocuparea teritoriului UE.
Aceste forţe turceşti au provocat nu doar decese şi distrugeri pe insulă o dată cu invazia turcă din 1974, ci continuă şi astăzi să mențină divizat un stat membru UE, provocând frică şi oprimare în rândul ciprioţilor greci şi turci şi obstrucţionând negocierile actuale dintre cei doi lideri comunitari de pe insulă.
Prin urmare, în momentul dezbaterii importantului rol al NATO în cadrul apărării europene, trebuie să reţinem că UE nu a exercitat încă presiunea necesară asupra Turciei pentru eliminarea necondiţionată şi imediată a armatei NATO din Cipru.
Nu sunteţi de acord cu mine, dle Solana?
Poate nu ascultă.
Nu sunteţi de acord că armata turcă trebuie să părăsească imediat Ciprul, dle Solana?
(FR) Doamnă preşedintă, doresc să menţionez exemplul Georgiei pentru a vă arăta cât de departe ne aflăm faţă de ambiţia manifestată pentru Politica externă şi de securitate comună, în pofida eforturilor Înaltului Reprezentant şi ale comisarului Ferrero-Waldner.
Acum, desigur, dle Solana, solicitaţi mai multe capacităţi şi un ajutor mai mare.
Personal, aş dori să vă adresez următoarea întrebare: Îşi poate respecta Uniunea Europeană în prezent angajamentele, în special, în ceea ce priveşte acordul de armistiţiu propus Rusiei?
Desigur, înţeleg poziţia comisarului.
Ştim în ce măsură a fost prezentă Uniunea Europeană şi cât de rapid a intervenit, dar astăzi trebuie să fim conştienţi şi de faptul că georgienii se confruntă cu armata rusă, având bazele pe teritoriul Abhaziei şi Osetiei de Sud.
Desigur, nu pun sub semnul întrebării activitatea remarcabilă a misiunii de observatori civili de pe teren.
Totuşi, cum pot observatorii noştri să apere civilii de violenţa cotidiană?
Nu pot face multe, pot doar să fie martori.
În plus, ambiţia PESC, în acest caz în Georgia, va fi considerată drept o lipsă a curajului nostru de a trimite forţe de menţinere a păcii pentru a stabiliza o regiune inclusă în politica noastră de vecinătate.
Am regăsit astăzi în cele trei rapoarte dezbătute repere relevante şi utile în definirea viitoarelor politici ale Uniunii Europene ca actor global.
Aş avea trei observaţii: în primul rând, aş dori să subliniez importanţa dimensiunii transatlantice în politica externă a Uniunii.
Trebuie să profităm de momentul actual în privinţa relaţiei cu Statele Unite, pentru a deschide un nou capitol al acesteia care să amplifice forţa noastră pe plan global.
În al doilea rând, dimensiunea de securitate a Uniunii Europene trebuie să fie coordonată cu cea a NATO, pentru a evita dedublarea şi lipsa de resurse.
În al treilea rând, cred că Uniunea trebuie să utilizeze politica europeană de securitate şi cooperare pentru consolidarea stabilităţii în Balcanii de Vest, ulterior clarificării statutului Kosovo.
Kosovo este acum într-un stadiu de "independenţă supravegheată”, conform reprezentantului special al Uniunii, Peter Faith.
Chiar dacă dl Faith a respins în recenta audiere din Parlamentul European termenul de protectorat al UE pentru Kosovo, acesta a recunoscut că drumul către "independenţă totală” este unul anevoios şi îndelungat.
"Ar fi un miracol să ne încheiem misiunea în doi ani”, declara dl Faith.
Cu toate acestea, cred că avem nevoie de o evaluare, de un orizont de timp clar în ceea ce priveşte implicarea Uniunii în Kosovo; de aceea salut iniţiativa Comisiei de a dezvolta un studiu în privinţa Kosovo, atât timp cât el contribuie la succesul misiunii EUREX.
membră a Comisiei. -Doamnă preşedintă, voi face câteva observaţii, dintre care una în special: cred că această dezbatere a arătat că abordarea urmată de Europa pentru gestionarea crizei şi prevenirea conflictelor este acceptată din ce în ce mai mult.
Conferinţa de securitate de la München a confirmat abordarea extinsă, întrucât securitatea şi dezvoltarea merg mână în mână - nu pot exista una fără cealaltă.
Consider că această abordare europeană reprezintă un element esențial al strategiei noastre de promovare a păcii şi securităţii în zonă, dar şi în teritoriile mai îndepărtate.
Aceasta funcţionează, dar trebuie să deţină resursele adecvate, astfel încât trebuie să ne construim capacităţile şi abilităţile la nivel civil şi militar şi vom încerca cel puţin să ne îndeplinim sarcinile, cât de bine putem.
Aș dori, de asemenea, să răspund întrebărilor dumneavoastră, în special întrebării domnului Saryusz Wolski, preşedintele Comisiei pentru afaceri externe, privind sub-finanţarea bugetului PESC.
Este adevărat că bugetul a fost redus anul acesta, dar sperăm că acesta nu va fi un impediment pentru ambiţiile noastre politice în cadrul PESA civile, cu condiţia să nu existe misiuni semnificative noi în acest an.
Este important să reţinem că bugetul PESC acoperă doar anumite costuri - costurile cu echipamentele, personalul contractat, indemnizaţiile speciale, de exemplu, reprezentanţii speciali UE - însă, statele membre suportă, de asemenea, cheltuielile cu propriul personal.
După cum ştiţi, bugetul va creşte la 400 de milioane euro (nu anul acesta, ci în 2013).
În ceea ce priveşte transferurile între articolele bugetare menţionate de dl Dombrovskis, în cadrul raporturilor sale trimestriale către autoritatea bugetară, Comisia a inclus informaţii privind transferurile din bugetul PESC, iar în ultimii ani au fost angajate toate alocările, în conformitate cu bugetul PESC.
Voi comenta două aspecte: în primul rând, siguranţa umană.
Siguranţa umană este un subiect de care sunt foarte ataşat, pentru că trebuie promovată: libertatea voinţei şi lipsa fricii, drept un bun al politicii externe şi de securitate.
Acest lucru este recunoscut şi în raportul nostru pentru 2008 privind strategia europeană de securitate (SES) pe care am menţionat-o anterior.
În plus, raportul SES recunoaşte că în lipsa dezvoltării şi a eradicării sărăciei nu poate exista pace durabilă.
Prin urmare, acest lucru este foarte important, iar promovarea drepturilor omului este un element al acestei ecuaţii.
În final, aș dori să spun un cuvânt despre avertizarea timpurie şi prevenirea conflictelor, despre care a vorbit dl Pīks.
În general, sunt de acord cu faptul că, în calitate de Uniunea Europeană, trebuie să lucrăm mai mult asupra elementelor iniţiale ale ciclului conflictului, ceea ce înseamnă avertizare timpurie, prevenirea conflictelor şi diplomaţie preventivă.
Din punctul de vedere al Comisiei, una din iniţiativele luate în acest domeniu este aceea de a consolida legăturile cu ONG-urile ca parte a parteneriatului pentru consolidarea păcii şi de a îmbunătăţi modurile de utilizare a surselor libere de informaţii.
Cu toate acestea, vom încerca, pe viitor, să consolidăm problema privind prevenirea timpurie.
Ştim că acesta este un aspect foarte important.
Înaltul Reprezentant pentru PESC. -Doamnă preşedintă, voi fi foarte scurt.
Aș dori să mulţumesc membrilor Parlamentului care au intervenit şi am reţinut observaţiile şi întrebările acestora.
Voi ţine legătura cu dumneavoastră pentru a putea răspunde celor cărora trebuie să le răspund în mod adecvat.
Aș dori să spun că aceasta este a doua dezbatere de acest gen în cadrul Parlamentului European, o discuţie de aproape trei ore privind securitatea europeană.
Consider că acest aspect este unul foarte important şi sper că această idee va fi păstrată în viitor.
Aș dori să mulţumesc celor trei raportori pentru activitatea depusă şi doresc să vă asigur că vom colabora în continuare cu dumneavoastră în viitor.
raportor. -Doamnă preşedintă, această dezbatere este una foarte complexă şi foarte mulţumitoare pentru mine, în legătură cu succesele, carenţele şi acţiunile desfăşurate.
În mod grosolan, aş spune că acesta este sindromul paharului gol/paharului plin, în funcție de persoana care îl priveşte.
Cel puţin majoritatea celor care au intervenit au răspuns la o serie de întrebări.
Există progres în acest domeniu?
Da.
Este suficient?
Nu.
Există o convergenţă mai mare între instituţii precum Parlamentul, Consiliul, Comisia şi statele membre?
Da, s-au înregistrat progrese mai mari, deşi această politică externă a Uniunii nu are o amploare suficientă, iar aici mă refer la cuvintele dumneavoastră, dnă comisar Ferrero-Waldner, în legătură cu aspectul financiar.
Dacă am avea mai mulţi bani, sau cel puţin suma propusă de Comisie pentru zonele rurale - 1,5 miliarde EUR - probabil că statele membre ar fi mai dispuse să participe la acţiunile PESC, netrebuind să plătească.
Ştiţi că Parlamentul solicită ca aceste cheltuieli să fie acoperite din bugetul Uniunii.
Apreciază cetăţenii această politică externă?
Răspunsul este, din nou, "da”.
Utilizăm suficient politica externă pentru a legitima Uniunea?
Răspunsul este "nu”.
Capacităţile: în sensul larg al termenului, tot ceea ce înseamnă gestionare preventivă a crizei şi reacţie rapidă, avem ceea ce putem obţine şi - sunt sigur că dl Solana va aproba - chiar mai mult.
Am discutat deja aspectul financiar.
În ceea ce priveşte instrumentele juridice şi instituţionale - Lisabona - toată lumea este de acord că avem nevoie de instrumente mai multe şi mai bine echipate, în conformitate cu normele din tratat.
Această convergenţă se desfăşoară în mod discret şi doresc să laud acţiunea şi diplomaţia discretă ale Înaltului Reprezentant, nu doar la nivel extern, ci şi intern.
Cum se realizează această unitate de opinii?
Dle Solana, atunci când puteţi vorbi în numele întregii Uniuni, trebuie să existe, în prealabil, acţiuni pentru a convinge pe toată lumea şi a avea sprijinul tuturor.
S-a ridicat problema valorilor.
Suntem de acord în ceea ce priveşte valorile?
Da, însă avem practici diferite şi există şi această axă a valorilor vizavi de interes, cel mai bun exemplu fiind modul de transpunere în Asia Centrală: acest aspect a fost discutat în cadrul dezbaterii privind strategia pentru Asia Centrală.
În încheiere, aş dori să spun că am fost impresionat de ceea ce a spus dl Solana - că UE se identifică prin politica sa externă.
Îşi accentuează identitatea.
Abordarea Parlamentului susţine şi că politica externă conferă o legitimitate mai mare, ceea ce înseamnă o putere mai mare.
Din acest motiv, aceasta poate face parte din integrarea europeană.
Dezbaterea principală a arătat că Europa trebuie să se implice mai mult în politica externă şi că este nevoie de nevoie de o utilizare mai mare a capitalului politic şi material european.
Le acordăm raportorilor puţin mai mult timp, însă acum timpul ne presează şi nu mai putem face acest lucru.
Doamnă preşedintă, doamnelor şi domnilor, doresc să fac observații cu privire la câteva aspecte.
În primul rând, aș dori să explic de ce nu am inclus în raportul meu principiile de "securitate umană” şi "responsabilitate de protecţie”.
Acest aspect este unul foarte controversat.
Din punctul meu de vedere, aceste concepte dezvoltate de noi, deşi sunt foarte importante, nu sunt adecvate pentru o politică de securitate, deoarece pot fi utilizate în mod necorespunzător, pentru a justifica intervenţiile militare la nivel mondial.
Prevăd aici un pericol foarte real.
Prin urmare, susţin aceste două concepte, însă nu pentru politica de securitate.
S-a precizat, de asemenea, că încerc să creez o armată europeană şi că raportul meu solicită acest lucru.
V-aș ruga să citiţi din nou întregul raport - mai mult ca sigur nu veţi găsi acolo cuvintele "armată europeană”.
Ceea ce relatează raportul este că banii contribuabililor trebuie cheltuiţi în acest domeniu mai bine decât a fost cazul până în prezent.
Apoi, există Strategia europeană de securitate, care ştiu că este susţinută în unanimitate.
Lucrările în acest domeniu au durat câţiva ani şi au înregistrat un mare succes.
În opinia mea, următorul pas este acela de a elabora un document privind punerea în aplicare a politicii de securitate, o cartă albă privind politica de securitate.
Aceasta este o sarcină pentru următoarea legislatură.
Nu în ultimul rând, consider că următoarele dezbateri pe această temă trebuie să abordeze problema misiunii EUBAM Rafah: cum se poate relua această misiune şi cum poate fi, eventual, extinsă.
raportor. -Doamnă preşedintă, voi repeta ceea ce a spus Preşedintele Wilson în 1917 şi ceea ce a declarat, de altfel, şi stimatul nostru coleg dl Swoboda acum o jumătate de oră: o ţară nu poate rezolva probleme de una singură.
Parlamentul şi UE pot confirma acest lucru.
Trebuie să învăţăm din propriile greşeli.
Trebuie să colaborăm în orice domeniu: în lumea reală nu există alegeri selective sau concurenţă parazitară.
Nu putem permite ca sarcina să fie purtată doar de unii dintre cei implicaţi: trebuie să o împărţim, pentru că suntem naţiuni democratice.
Cauza este una nobilă.
Câteodată îmi este greu să înţeleg de ce, imediat ce se menţionează cuvântul "NATO”, populaţia - poate din cauza sentimentelor anti-americane, poate din cauza înclinaţiilor anti-militare - este împotrivă.
Da, suntem pacifişti.
Cine nu e pacifist?
Orice om sănătos la cap este pacifist.
Cine doreşte suferinţă; cine vrea război?
Dar trebuie să deţinem mijloacele pentru a le preveni.
Trebuie să fim proactivi.
Dacă avem această atitudine, războaiele vin şi pleacă, dar pacea trebuie construită în mod activ.
Am încredere în majoritatea membrilor acestui Parlament care au dovedit din nou în această seară că ceea ce va prevala este simţul comun constructiv, responsabil; că Parlamentul este ceea ce trebuie să fie: un Parlament care priveşte înainte, deoarece, dacă nu colaborăm, pacea va deveni o întâmplare.
Voi face un ultim comentariu.
Dl Platini - un maestru al fotbalului - vorbeşte în acest moment în altă sală.
Mă aflam în Franţa când a avut loc masacrul din Ruanda - și această observaţie nu este direcţionată împotriva Franţei, ci este un simplu comentariu cu privire la modul în care mass-media furnizează informaţiile - şi faptul că dl Zidane, renumitul fotbalist, avea un neg la genunchi a atras, practic, mai multă atenţie decât respectivul masacru.
Nu, nu putem tăcea: trebuie să fim proactivi; altfel, am aproba producerea unor astfel de evenimente în lume.
Dezbaterea a fost închisă.
Votul va avea loc joi, 19 februarie 2008.
Declaraţii scrise (articolul 142 din Regulamentul de procedură)
Cum ar trebui să reacţioneze Europa la faptul că la frontiera sa de est se consolidează din ce în ce mai mult Organizaţia de cooperare de la Shanghai, o organizaţie regională formată dintr-o serie de noi superputeri emergente şi state bogate în resurse energetice?
Prin Rusia, OCS se învecinează cu UE şi, prin urmare, organizaţia merită, în mod inevitabil, atenţia sporită din partea UE.
Analizând membrii şi observatorii OCS, putem concluziona că aceste ţări deţin o proporţie semnificativă din resursele mondiale de petrol şi gaze.
Având în vedere acest lucru, este inevitabilă ridicarea problemei unei noi strategii privind Rusia şi Asia Centrală, care trebuie să includă şi o evaluare a riscului politic, specific fiecărei ţări.
Aș dori să subliniez, de asemenea, faptul că, după cum a arătat conflictul pe tema gazelor naturale dintre Rusia şi Ucraina, vulnerabilitatea actuală a UE şi dependenţa sa energetică semnificativă subminează dezvoltarea unei politici externe şi de securitate comune, autentice, eficiente şi coerente.
În plus, statele reacţionează diferit, în funcţie de experienţa lor istorică şi de interesele financiare.
Mai mult decât oricând în trecut, în prezent este deosebit de important să luăm măsuri politice uniforme şi să armonizăm interesele şi poziţiile naţionale discordante.
Pentru UE este indispensabilă îmbunătăţirea eficienţei şi a coerenţei acţiunilor sale pe scena globală.
Ratificarea Tratatului de la Lisabona şi instrumentele de politică externă prezentate aici pot contribui, în mod semnificativ, la atingerea acestui scop.
Necesitatea tot mai mare ca UE să acţioneze în mod eficient şi prompt şi evenimentele care necesită răspunsuri intelectuale cu o urgenţă din ce în ce mai mare impun revizuirea mecanismelor organizatorice şi decizionale pentru guvernarea politicii noastre externe şi pentru furnizarea de răspunsuri structurale adecvate.
în scris. - Îl felicit pe dl Vatanen pentru raportul său, pe care îl sprijin.
În special, susţin ideea înfiinţării unui sediu militar operaţional al UE.
Desigur, NATO ar trebui să fie, şi este, primul organism la care să apelăm atunci când securitatea este ameninţată.
Cu toate acestea, în timpul dezbaterilor Bush-Gore de acum doar un deceniu, George Bush a spus că dacă ar fi fost preşedinte nu ar fi intervenit în Kosovo.
În pofida antipatiei mele faţă de politica externă a administraţiei Bush, mi se pare că aceasta este o poziţie perfect rezonabilă pentru Bush, din punct de vedere al propriilor interese ale SUA.
Nu este însă o poziţie pe care Europa ar fi putut sau ar fi trebuit să o urmeze.
Pe lângă puternicul argument moral potrivit căruia aveam responsabilitatea de a proteja persoanele care se confruntau cu genocidul sârbilor, suportam şi consecinţele unor zeci/sute de mii de refugiaţi.
Trebuie să avem capacitatea de a ne implica fără sprijin american, în interesul nostru şi al celor din jur.
Pentru a face acest lucru, trebuie să plătim un preţ redus: înfiinţarea unui sediu militar operaţional al UE pregătit pentru o astfel de situaţie pe viitor.
Doamnă preşedintă, Finlandei nu trebuie să îi fie ruşine cu soluţiile sale privind politica de securitate.
Finlanda, aflată în afara NATO, se înţelege bine cu Suedia, Austria şi Elveţia.
Ne este uşor să ne identificăm cu ei.
Nealinierea la NATO este o alternativă modernă pentru un stat matur.
Am început să vorbim despre o NATO mai puţin restrictivă, o dată cu schimbarea preşedintelui american "războinic” cu unul "paşnic”.
Se poate presupune că se vor înmulţi discursurile extatice în legătură cu o NATO mai puţin restrictivă sub preşedinţia lui Obama şi având-o ca secretar de stat pe Hillary Clinton.
Să lăsăm să treacă ceva timp şi să vedem cum se dezvoltă NATO.
Părerea mea este că natura fundamentală a NATO nu s-a modificat deloc de la eşecul sistemului bipolar de securitate.
Pe de altă parte, propaganda unei NATO mai puţin restrictive a fost un succes.
Nu ne va ajuta deloc să privim în direcţia Rusiei (Rusia, Rusia, Rusia) sau să aşteptăm izbucnirea unui nou Război Rece.
De asemenea, NATO nu este răspunsul corect la problemele mai mari cu care se confruntă Finlanda în viitorul apropiat, care sunt, în principal, de natură economică.
în scris. - Evaluarea privind rolul alianţei NATO-UE trebuie să pornească de la recunoaşterea faptului că peisajul politic al Europei, dar şi cel al SUA s-au schimbat fundamental în ultima perioadă, astăzi, Uniunea Europeană devenind un actor legitim al securităţii internaţionale.
Acest lucru solicită "repolitizarea” alianţei, care trebuie să devină un forum pentru un dialog deschis despre aspectele majore în care urmează să se implice.
Un dialog trans-atlantic sincer, de exemplu, despre modul în care trebuie abordat terorismul, este extrem de necesar exact datorită faptului că aliaţii au perspective diferite asupra modului în care trebuie să arate răspunsul în cazul acestei provocări comune.
În contextul provocărilor tot mai diverse la adresa securităţii globale - de la conflicte interetnice din imediata vecinătate a teritoriului aliat, la reţele teroriste globale şi de proliferare a armelor de distrugere în masă, statele membre trebuie să acorde o importanţă deosebită procesului de reflecţie şi dialogului pe această temă şi să sprijine procesele de reformă din alianţă şi mă refer, mai ales la problemele de securitate din spaţiile aflate în vecinătatea imediată, alianţa putând juca un rol cheie în construcţia instituţiilor democratice de apărare şi securitate din Balcani şi regiunea extinsă a Mării Negre.
în scris. - Avem nevoie de o politică europeană de securitate comună, coerentă şi actualizată, care să contribuie la întărirea identităţii europene şi să permită Uniunii să vorbească cu o singură voce credibilă pe plan internaţional.
Realitatea actuală în care ne confruntăm cu provocări majore, precum criza economică, securitatea energetică, schimbările climatice, managementul migraţiei, necesită cooperare şi responsabilitate din partea statelor membre pentru protejarea intereselor comune, promovarea păcii, securităţii şi a respectului pentru integrarea teritorială.
Uniunea poate avea impact doar dacă vorbeşte cu o singură voce, are la dispoziţie şi foloseşte eficient instrumentele necesare, întărind cooperarea cu vecinii.
Avem nevoie de gândire strategică, implicare activă şi coerenţă în acţiunea la nivel global, precum şi de securitate regională şi relaţii strânse cu actorii regionali relevanţi.
Parteneriatele strategice cu vecinii estici sunt necesare şi trebuie să investim în relaţia cu Rusia, aplicând o strategie coerentă cu angajamente comune, reciproc avantajoase.
Trebuie să investim în vecini, mai ales în cei răsăriteni şi să le oferim stimulentele necesare pentru a continua reformele şi pentru a putea întări prezenţa Uniunii în zonă.
Avem la dispoziţie noi instrumente, precum Parteneriatul Estic, care ne facilitează o nouă abordare, consolidată şi la un nivel superior cu partenerii noştri din regiune.
Securitatea internaţională reprezintă una din cele mai mari valori pentru toţi cei implicaţi în relaţiile internaţionale.
În prezent, asistăm la o redefinire a acestui concept şi la o deplasare a centrului gravitaţional spre factorii nemilitari care ameninţă stabilitatea şi securitatea internaţională.
Printre aceste ameninţări se numără crima organizată, terorismul cibernetic, pirateria (acest lucru se poate vedea pe coasta somaleză), schimbările climatice şi pericolele provocate de criza economică mondială.
În timp ce îşi îndreaptă atenţia către construirea de instrumente militare comune, precum Eurocorps, Flota europeană de transport aerian şi Sediul operaţional permanent al UE, Uniunea Europeană nu trebuie să uite totuși de alte ameninţări care nu sunt mai puţin importante.
Trebuie să se acorde o atenţie sporită construirii de organisme şi instituţii care ne-ar permite să depăşim situaţia financiară provocată de criza economică mondială şi să protejăm mediul natural şi diversitatea biologică.
Nu trebuie uitate nici ameninţările interne, precum drogurile, sărăcia societăţii şi infracţiunile cibernetice.
Toate aceste elemente sunt factori importanţi care influenţează securitatea naţională, securitatea Uniunii Europene şi cea a fiecărei naţiuni.
Fără o soluţie la aceste întrebări fundamentale, nu este posibilă crearea unei strategii europene stabile privind securitatea.
în scris. - Politica de securitate comună reprezintă un subiect care a fost dezbătut de multe ori şi despre care s-a scris mult.
Uniunea Europeană reprezintă un vector din ce în ce mai important atât la nivel zonal, cât şi la nivel mondial.
Tocmai din acest motiv consider că Uniunea Europeană trebuie să se manifeste activ în interiorul graniţelor sale şi proactiv în orice zonă a globului.
În urma analizei celor trei rapoarte de astăzi: Raportul anual 2007 privind aspectele principale şi opţiunile de bază ale PESC, Strategia europeană de securitate şi PESA, Rolul NATO în arhitectura de securitate a UE, cred că putem desprinde trei concluzii:
1.
Uniunea Europeană trebuie să aibă o politică de securitate comună în măsură să sprijine atât democraţiile din interiorul graniţelor sale, cât şi parteneriatele cu ţările aflate în vecinătatea sa.
2.
Uniunea Europeană trebuie să se manifeste ca un tot unitar şi are nevoie de o forţă de reacţie rapidă, capabilă să intervină în orice moment pentru sprijinirea păcii, a democraţiei şi a drepturilor omului.
3.
Uniunea Europeană trebuie să-şi consolideze poziţia la nivel mondial şi să continue să fie un factor de stabilitate şi de echilibru între marile puteri ale lumii.
Domnule preşedinte, aș dori să-i mulţumesc colegului meu, dl Vatanen, pentru raportul satisfăcător privind sinergia dintre UE şi NATO.
Acest raport conţine toate aspectele subliniate în pozițiile noastre în Europa şi în Parlamentul European: intensificarea completă a cooperării şi parteneriatului, utilizarea rezonabilă a resurselor şi evitarea duplicatelor, un apel către membri pentru a fi mai flexibili, orientaţi spre obiective şi pragmatici.
Printre alte importante caracteristici ale acestui raport, am găsit recomandarea privind faptul că ţărilor candidate ale Uniunii Europene care sunt şi membre NATO trebuie să li se acorde un statut temporar în cadrul Agenţiei Europene pentru Apărare (AEA).
Aceasta ar fi, cu siguranţă, o soluţie pentru problema Turciei din punctul de vedere al NATO.
Raportul privind PESA şi SES realizat de colegul nostru, dl von Wogau, atinge în general punctele sensibile.
Raportul SES, aprobat de Consiliu în decembrie, a răspuns la majoritatea întrebărilor adresate.
Noile aspecte prezentate în raport şi poziţiile care îndrumă activităţile UE legate de securitatea vor ajuta Uniunea Europeană să-şi susţină în mod mai eficient interesele de securitate, conform recomandărilor raportului von Wogau.
Se va aproba orientarea raportului către cooperarea între UE şi alţi parteneri.
Vă mulţumesc!
în scris. - Îmi exprim susţinerea pentru raportul domnului Sariusz Wolski, care subliniază, pe bună dreptate, că asigurarea securităţii energetice pentru cetăţenii europeni trebuie să devină o prioritate majoră pentru politica externă şi de securitate comună.
Doresc să spun foarte clar: securitatea aprovizionării cu energie, şi mai ales diversificarea surselor de aprovizionare cu gaz vor rămâne doar un vis frumos, dacă nu construim conducta Nabucco.
Proiectul Nabucco trebuie asumat ca obiectiv strategic de către întreaga UE.
Nabucco necesită atât o serioasă investiţie financiară, cât mai ales o politică externă şi de securitate europeană eficientă.
Eficienţa impune garanţii de stabilitate regională a zonei prin care va trece această conductă de gaz.
În acest scop, trebuie să depunem toate eforturile pentru a conferi politicii externe şi de securitate comune coerenţa şi eficienţa de care are atâta nevoie pentru a produce rezultate tangibile.
Între altele, consider că UE are nevoie de un Înalt Oficial pentru Politica energetică externă, care să se bucure de o puternică susţinere politică şi să dispună de instrumentele necesare de acţiune.
Apreciez că UE trebuie să aloce politicii sale externe şi de securitate mijloace financiare şi resurse umane suficiente pentru a obţine rezultatele concrete pe care cetăţenii europeni le aşteaptă de la noi.
Resping, în mod fundamental, raportul privind strategia de securitate europeană şi o politică europeană de securitate şi apărare în forma sa actuală.
Acest raport reprezintă un exemplu tipic al militarizării UE şi o dovadă a faptului că, în sfera de securitate a Uniunii Europene, resursele şi măsurile militare trebuie să înlocuiască sau chiar să înlăture măsurile necesare de natură politică.
Multe dintre constatările şi recomandările din raport se află în conflict direct cu faptul că UE ar trebui să se dezvolte ca un proiect pentru pace.
Nu este de mirare faptul că cetăţenii UE, oricând au şansa de a-şi exprima opinia, se declară împotriva Tratatului de la Lisabona, din motive care includ modul în care acesta identifică natura militară a UE.
Raportul include o poziţie extrem de aberantă şi de periculoasă: pe de o parte, vorbeşte despre interesele de securitate ale UE, iar, pe de altă parte, critică Rusia pentru că-şi apără interesele perfect legitime privind securitatea în Caucaz.
Doamnelor şi domnilor, faptul că discutăm aici trei rapoarte privind securitatea şi apărarea este o expresie a marii noastre responsabilităţi politice faţă de cetăţenii Europei în pragul summit-ului NATO.
Practica stabilită de adoptare a rezoluţiilor privind principalele aspecte şi decizii ale raportului Consiliului în legătură cu politica externă şi de securitate comună reprezintă o şansă excelentă pentru a solicita statelor membre să aplice această practică la nivel naţional.
Este deosebit de important să se dezvolte capacitatea academică independentă în vederea analizării şi evaluării politicii europene de securitate şi apărare, în tandem cu politicile naţionale de securitate.
Aceasta va sta la baza unei dezbateri publice privind PESC printr-o reţea de centre de analiză amplasată în statele membre.
Nu se poate lucra la o carte albă privind securitatea şi apărarea UE, dacă statele membre nu transpun documentul în strategiile lor naţionale.
Aceasta include consolidarea capacităţii analitice naţionale şi abilitatea de instruire şi învăţare cu ajutorul calculatorului, pentru a testa şi achiziţiona noi concepte în domeniul cooperării civil-militare.
Trebuie să încurajăm statele membre să realizeze o revizuire strategică comună în domeniul securităţii pentru a stabili o bază sănătoasă de interacţiune între UE şi NATO în cadrul procesului de dezvoltare a unui nou concept strategic pentru NATO în contextul PESC.
Procesul de la Barcelona: Uniunea pentru Mediterana (dezbatere)
Următorul punct este raportul întocmit de dna Napoletano, în numele Comisiei pentru afaceri externe, privind Procesul de la Barcelona: Uniunea pentru Mediterana.
Doamnă preşedintă, dnă FerreroWaldner, dle Vondra, doamnelor şi domnilor, prin acest raport, Parlamentul îşi propune să aducă o contribuţie constructivă la perspectiva consolidării parteneriatului euro-mediteranean.
Propunerile care au rezultat în urma summit-ului de la Paris, care a avut loc anul trecut la 14 iulie, au prezentat două obiective demne de sprijinul nostru.
Primul dintre acestea constă în a da o formă practică proiectelor de integrare economică, regională şi de mediu şi în a le face mai eficiente, creând un secretariat căruia să i se încredinţeze această sarcină şi care să primească finanţare publică şi privată; cel de-al doilea constă în consolidarea dialogului politic la nivelul întregului proces, prin noi instituţii precum co-preşedinţia, summit-ul şefilor de stat sau de guvern şi reuniunile regulate ale miniştrilor de externe.
În acest context, aș dori să subliniez rolul Adunării parlamentare euro-mediteraneene, recunoscut în textul de la Paris şi apoi în documentul de la Marsilia.
Parlamentul doreşte să contribuie la găsirea unei modalități pentru a ieși din impasul care a urmat evenimentelor tragice din Gaza.
Multe lucruri depind, însă, de politicile pe care le va adopta noul guvern israelian format după alegeri.
Cu toate acestea, aş dori să remarc faptul că Adunarea parlamentară euro-mediteraneană se va întruni în viitorul apropiat şi va arăta rolul pe care trebuie să-l joace parlamentele, chiar şi în această situaţie dificilă.
Dorim să subliniem valoarea instituţiilor care implică, atât Uniunea Europeană. cât şi ţările din sudul şi estul Mediteranei, semnalând, în acelaşi timp, că este esenţial să nu reducem întregul proces la o simplă abordare interguvernamentală.
Dorim o implicare tot mai mare a societăţii civile şi a partenerilor sociali, nu în ultimul rând, deoarece criza economică poate înrăutăţi problemele deja teribile şi endemice, precum şomajul şi presiunea din ce în ce mai mare a migraţiei, făcând ca gestionarea acestui fenomen să fie tot mai dificilă.
Solicităm să se acorde o atenţie sporită drepturilor omului care afectează mai mult sau mai puţin comportamentul tuturor țărilor partenere.
În ceea ce priveşte instituţiile, să ne reamintim că, o dată cu intrarea în vigoare a Tratatului de la Lisabona, reprezentarea coerentă şi structurată a Uniunii Europene este asigurată de noul preşedinte al Consiliului şi noul Ministru al Afacerilor externe și europene.
Între timp, ar fi potrivit să se asigure continuitatea în prezenţa europeană, cel puţin în ceea ce privește co-preşedinţia.
Ştim că preşedinţia cehă a fost sensibilă la această idee şi sperăm că şi preşedinţia suedeză va accepta acest mesaj.
Doamnă preşedintă, doamnelor şi domnilor, aș dori să mulţumesc tuturor colegilor şi reprezentanţilor diferitelor grupuri politice şi comisii care şi-au prezentat punctul de vedere.
Toţi au contribuit la elaborarea acestui raport, care cred că se bucură de un sprijin larg.
preşedinte în exerciţiu al Consiliului. -Doamnă preşedintă, vă sunt recunoscător pentru şansa pe care mi-aţi oferit-o de a participa la dezbaterea de astăzi privind Procesul de la Barcelona: Uniunea pentru Mediterana.
Ştiu că Parlamentul are un interes deosebit în această problemă.
O voi felicita, în special, pe Pasqualina Napoletano.
Prin urmare, propunerea de rezoluţie pe care o veţi vota mai târziu reprezintă o contribuţie valoroasă la activitatea noastră comună.
Summit-ul de la Paris din iulie anul trecut a creat Uniunea pentru Mediterana şi a înfiinţat un parteneriat bazat pe Procesului de la Barcelona.
Preşedinţia actuală prin rotaţie oferă prioritate consolidării acestui parteneriat.
Chiar dacă Tratatul de la Lisabona nu a intrat încă în vigoare, vă pot asigura că, în spiritul coproprietăţii, ne concentrăm în special asupra dezvoltării acestei iniţiative şi, în special, pe proiectele regionale.
Acestea sunt importante.
Acestea oferă semne concrete cetăţenilor din regiune cu privire la faptul că parteneriatul funcţionează în interesul lor.
Uniunea pentru Mediterana nu este singurul mecanism de colaborare.
Dimensiunea bilaterală continuă în cadrul politicii europene de vecinătate şi este completată, în unele cazuri, de cadrul de pre-aderare, precum şi de cadrul ACP, în cazul Mauritaniei.
Aceste abordări încurajează reforma la nivel naţional şi consolidează cooperarea regională.
Politica de vecinătate are, desigur, o dimensiune estică importantă şi salutăm dezvoltarea paralelă a acestei politici.
Summit-ul de la Paris a convenit să continue lucrul în patru domenii esențiale: depoluarea Mediteranei; autostrăzile maritime şi terestre; protecţia civilă; şi dezvoltarea surselor de energie alternativă, prin Planul solar mediteranean, de exemplu.
Se pune accent şi pe educaţia superioară şi cercetare, precum şi pe susţinerea afacerilor prin Iniţiativa mediteraneană pentru dezvoltarea afacerilor.
Aspectele tehnice ale propunerilor de proiect din acest domeniu vor fi gestionate de secretariatul care va fi înfiinţat la Barcelona, astfel cum s-a convenit anul trecut la Marsilia.
Pe lângă aceste domenii specifice ale proiectului, conferinţele ministeriale ale Uniunii pentru Mediterana vor aborda o serie de provocări globale care ne afectează pe toţi.
Printre acestea se numără urmărirea păcii şi a securității în regiune, impactul social şi geopolitic al crizei economice, preocupările de mediu, gestionarea fluxurilor migratorii şi rolul femeii în societate.
Există două domenii de cooperare despre care ştiu că sunt deosebit de importante pentru Parlament şi pe care le susţinem pe deplin.
Primul este cooperarea interparlamentară prin crearea Adunării parlamentare euro-mediteraneene şi a comitetelor sale.
Această iniţiativă este esenţială pentru dezvoltarea unei puternice dimensiuni parlamentare a Uniunii pentru Mediterana.
După cum aţi arătat în rezoluţia dumneavoastră, aceasta va servi la consolidarea legitimităţii sale democratice.
De asemenea, aceasta va ajuta la promovarea valorilor ce stau la baza Uniunii Europene.
Salutăm modul în care dumneavoastră şi preşedintele aţi îmbrăţişat această iniţiativă şi vă oferim sprijinul nostru deplin.
Cel de-al doilea domeniu care consider că ar trebui să fie o prioritate pentru noi este dezvoltarea relaţiilor interculturale.
Acesta este absolut crucial, dacă dorim să încurajăm o mai bună înţelegere între culturile din regiunea mediteraneană.
Trebuie implicate societatea civilă, societatea locală şi partenerii regionali.
Fundaţia Anna Lindh joacă un rol deosebit în acest domeniu.
Uniunea pentru Mediterana ne oferă posibilitatea de a dezvolta relaţii mai bune între membrii săi.
Evenimentele recente au arătat că aceasta nu este o sarcină uşoară, dar au şi subliniat importanţa continuării eforturilor în acest sens.
Suntem foarte conştienţi de dificultăţile prin care trece populaţia din regiune, ca urmare a crizei din Gaza.
După cum ştiţi, acest lucru a dus la amânarea reuniunilor Uniunii pentru Mediterana, însă preşedinţia consideră că dialogul şi cooperarea regională reprezintă cheia pentru realizarea păcii, consolidarea încrederii şi crearea de prosperitate şi preconizăm, desigur, că vom relua lucrul în cadrul Uniunii pentru Mediterana cât mai curând posibil.
Prin urmare, se pregăteşte un demers al preşedinţiei cehe a UE şi al co-preşedinţiei franceze a Uniunii pentru Mediterana, în numele statelor UE membre ale Uniunii pentru Mediterana, posibil împreună cu co-preşedinţia egipteană, care urmează să fie adresat partenerilor noștri arabi.
Obiectivul acestuia este de a solicita reluarea automată şi necondiţionată a tuturor activităţilor Uniunii pentru Mediterana, imediat după summit-ul de la Doha al Ligii Statelor Arabe, care va avea loc la sfârșitul lunii martie.
Intenţionăm să utilizăm oportunitatea oferită de conferinţa donatorilor pentru a acorda sprijin Gazei, care va avea loc la 2 martie la Sharm el-Sheikh (Egipt), pentru ca demersul să fie analizat în continuare de trei miniştri ai afacerilor externe: Karel Schwarzenberg, ministrul ceh de externe; Bernard Kouchner, ministrul francez de externe; şi ministrul egiptean de externe.
Domnule preşedinte, doamnelor şi domnilor, doamnă Napoletano, în primul rând, permiteţi-mi să vă felicit pentru munca efectuată, întrucât a permis elaborarea unui raport care este cu adevărat important pe mai multe niveluri.
În primul rând, pentru că este o contribuţie cu adevărat pozitivă şi constructivă din partea Parlamentului European la definirea unei politici euro-mediteraneene coerente, o provocare la care ne-am angajat în mod direct.
Apoi, după cum bine subliniaţi, Uniunea pentru Mediterana trebuie să fie extinsă.
Aceasta nu trebuie să fie, pur și simplu, interguvernamentală, ci trebuie să fie corect suplimentată prin deschiderea spre participarea altor participanţi, cum ar fi autorităţile locale şi regionale.
Este important să se intensifice dimensiunea parlamentară, prin consolidarea rolului Adunării parlamentare, şi să se stabilească o implicare durabilă a societății civile.
Este adevărat că rolul Uniunii pentru Mediterana este să dezvolte natura comună - la un nivel instituţional şi politic - a unui parteneriat regional aflat în nevoia unei relansări.
Cu toate acestea, este, de asemenea, adevărat că acest lucru poate fi realizat doar pe baza acquis-ului de la Barcelona, care trebuie să fie extins şi consolidat.
Cooperarea regională finanţată de Comisie face parte din acest acquis.
Aşadar, nu există niciun motiv să o punem astăzi sub semnul întrebării.
Din contră, aceasta sprijină şi garantează coerenţa acţiunii Uniunii Europene în regiune, în special, întrucât obiectivele sale sunt perfect compatibile cu ambiţiile politicii europene de vecinătate, principalul cadru pentru relaţiile noastre bilaterale cu ţările din regiune.
Acelaşi lucru este adevărat în ceea ce privește conformitatea cu metodele comunitare aplicate mecanismelor necesare pentru luarea deciziilor şi stabilirea de priorităţi în Uniunea Europeană, după cum Uniunea pentru Mediterana este o iniţiativă care constituie o parte integrantă a cadrului european.
Domnule preşedinte, summitul constitutiv al Uniunii pentru Mediterana a avut, după cum ştiţi, triplul obiectiv de a reinjecta energie politică în relaţiile euro-mediteraneene, de a schimba guvernarea instituţională a acestor relaţii în favoarea unei conduceri comune a iniţiativei şi, în sfârșit, de a cristaliza o cooperare multilaterală între Uniunea Europeană şi partenerii săi mediteraneeni privind proiectele structurale, care vor aduce integrare sub-regională şi sunt de natură să reducă discrepanţele în dezvoltare dintre cele două maluri ale Mediteranei.
Într-adevăr, trebuie să reducem aceste discrepanţe prin intermediul dezvoltării social-economice, comerţ intensificat şi investiţii mărite.
Trebuie să combatem radicalismul ideologic, pentru care lipsa dezvoltării şi un sens de injustiţie oferă teren fertil, cu dialog şi soluţii politice pentru conflicte.
Trebuie să urmărim politici responsabile şi comune privind migraţia, după cum aţi precizat, pentru a beneficia de stabilizarea demografică în Europa şi de creşterea demografică a ţărilor mediteraneene.
Acolo aveţi câteva exemple de provocări pe care trebuie să le înfruntăm împreună cu partenerii noştri în cadrul Uniunii pentru Mediterana.
Într-adevăr, ştim că nu putem îndeplini aceste obiective fără sprijin parlamentar, atât din partea Parlamentului European, cât şi a Adunării Parlamentare Euromed.
Acesta este spiritul în care lucrăm, cu ferma convingere că, cu privire la toate aceste aspecte, Comisia Europeană va fi capabilă să se bazeze pe colaborarea dumneavoastră şi aş vrea să vă mulţumesc anticipat pentru acest lucru.
Totuşi, ştim, de asemenea, că, în confruntarea cu cea mai îngrijorătoare situaţie din Orientul Mijlociu ca urmare a războiului din Fâşia Gaza - am discutat astăzi acest lucru - avem într-adevăr o problemă: nu putem lăsa Uniunea pentru Mediterana într-un vid politic.
Este ceea ce am spus întotdeauna.
Într-adevăr, aceasta este o realitate.
Aceasta a condus la actuala suspendare a activității, pe care personal o regret mult, însă, sperăm, desigur, că vom începe din nou lucrul la un moment dat.
Reuniunea care va avea loc la Sharm el-Sheikh, unde Comisia va juca, de asemenea, un rol important, în calitate de cosponsor, va fi extrem de importantă.
Sper că diferite alte reuniuni vor avea loc ulterior.
Multă muncă a fost, în realitate, deja depusă, iar când lucrează Comisia, aceasta ia lucrurile foarte în serios.
În plus, s-a făcut foarte mult în ceea ce privește regulile care guvernează secretariatul, care sunt puse în practică şi care ar trebui să permită Barcelonei să îşi înceapă activitatea.
raportor pentru aviz al Comisiei pentru comerţ internaţional. - (DE) Domnule preşedinte, doamnă Napoletano, doamnelor şi domnilor, Uniunea pentru Mediterana ar trebui să reactiveze procesul Barcelona, care a fost lansat în1995.
Din păcate, trebuie să ne confruntăm astăzi cu faptul că recenta criză din Orientul Mijlociu a condus la nerealizarea proiectului.
Deschiderea secretariatului în Barcelona a fost amânat în mod nelimitat şi banii promişi nu pot veni.
Prin urmare, nu au existat rezultate tangibile până în prezent, ceea ce regret foarte mult.
Mă întreb dacă ne-am concentrat prea mult pe instituţii şi dacă acesta este motivul pentru impasul actual.
Am subestimat influenţa crizelor politice asupra Uniunii pentru Mediterana?
Cum putem asigura continuarea proiectelor?
În istoria integrării europene, am avut foarte mult succes în domeniile economice şi comerciale.
Din acest motiv, în cadrul Comisiei pentru comerţ internaţional am luat în considerare cum ar putea fi aplicate vecinilor noştri din sudul Europei mecanismele noastre de succes.
Un obiectiv este crearea unei zone de liber schimb până în 2010, dar şi acesta a fost stopat.
Tocmai datorită conflictelor politice care blochează acest proces ar trebui să consolidăm domeniul economic.
Comerţul internaţional ar putea avea un efect benefic nu doar asupra situaţiei economice, dar de asemenea - şi în special - asupra situaţiei politice şi sociale din regiune.
Integrarea regională economică este crucială în acest sens.
Vecinii noştri din sud trebuie, de asemenea,să coopereze mai strâns unul cu celălalt.
În acelaşi timp, ţările care au dezvoltat deja o reţea de relaţii comerciale bilaterale ar trebui să fie convinse de valoarea adăugată a unei dimensiuni multilaterale.
Comunicarea beneficiilor integrării economice către cetăţenii locali va juca un rol important în acest sens.
Acesta ar fi un pas înainte spre stabilizarea situaţiei în sudul Mediteranei.
Aş dori să văd acest lucru realizat pentru binele nostru al tuturor, în special al cetăţenilor din regiune.
Un poem nu este niciodată terminat, ci doar abandonat, a spus un poet mediteranean născut în Sète.
Cred că ceva similar s-a întâmplat cu Procesul de la Barcelona: nu a fost terminat, dar a fost abandonat - cel puţin parţial.
Acesta este motivul pentru care Parlamentul consideră că sunt importante eforturile făcute sub preşedinţia franceză pentru a reînsufleţi Procesul de la Barcelona.
Din acelaşi motiv, în cadrul Comisiei pentru afaceri constituţionale, am colaborat activ în ceea ce privește raportul doamnei Napoletano, căreia aş dori să-i mulţumesc pentru răbdarea şi înţelegerea sa.
Domnule preşedinte, de ce a fost preocupată de acest subiect Comisia pentru afaceri constituţionale ?
Din mai multe motive.
În primul rând, pentru a garanta continuitatea Procesului de la Barcelona cu Uniunea pentru Mediterana.
În al doilea rând, pentru a evita duplicarea structurilor şi a integra acest proces în cadrul instituţional al Uniunii.
În al treilea rând, după cum doamna Ferrero-Waldnera a precizat deja, pentru a spune că este nu doar un simplu proces interguvernamental, ci pentru a sublinia dimensiunea parlamentară.
Din acest motiv, în cadrul Comisiei pentru afaceri constituţionale, am insistat asupra unor aspecte deja ridicate de preşedintele Pöttering la 13 iulie 2008.
Acestea se referă la modul în care Adunarea Parlamentară trebuie să se întrunească o dată pe an, să fie organizată în grupuri pe baza familiilor politice şi să întocmească rapoarte consultative.
De asemenea, am încercat să ajutăm Consiliul cu deciziile importante pe care a trebuit să le ia.
Domnul Vondra, această Cameră doreşte să coopereze cu Consiliul şi am stabilit criteriile pe care sediile acestei noi Uniuni pentru Mediterana trebuie să le îndeplinească.
Întâmplător, aceste criterii au coincis cu un oraş într-o ţară pe care o cunosc foarte bine; în realitate, Comisia pentru afaceri constituţionale a decis că Barcelona ar putea fi un sediu bun.
Mai mult, miniştrii au recunoscut la scurt timp acest lucru, ceea ce, domnule preşedinte, reflectă, încă o dată, această dorinţă de a coopera cu Consiliul.
Am început prin a-l cita pe Paul Valéry; permiteţi-mi să închei tot prin citarea unui vers de Paul Valéry: "Nu mă ai decât pe mine pentru a-ţi linişti temerile!”.
Cred că pentru a calma temerile care ar putea fi pe ambele maluri ale Mediteranei, nimic nu ar fi mai bun decât succesul Uniunii pentru Mediterana.
Permiteţi-ne să sperăm acest lucru, domnule preşedinte, şi vă mulţumesc, încă o dată, doamnă Napoletano pentru înţelegerea şi ajutorul dumneavoastră.
Domnule preşedinte, doamnelor şi domnilor, o felicit pe doamna Napoletano pentru eforturile sale şi echilibrul pe care l-a adus acestui aspect şi îi mulţumesc doamnei FerreroWaldner, care este întotdeauna atentă la activitatea noastră, pentru munca importantă pe care o întreprinde în întreaga lume.
Trebuie să demonstrăm cu toţii o mare unitate, întrucât problemele şi provocările cărora va trebui să le facem faţă în Mediterana sunt deosebit de dificile.
Trebuie să depunem eforturi pentru un rol mai puternic, mai influent pentru Europa, dat fiind că, din punct de vedere strategic, suntem alături de Statele Unite ale Americii.
Grupul Partidului Popular European (Creştin Democrat) şi al Democraţilor Europeni s-a străduit din greu, de-a lungul anilor, să construiască un rol din ce în ce mai activ şi mai puternic pentru Europa.
Finanţarea nu este suficientă; doar finanţarea nu mai este suficientă; este necesară o acţiune politică semnificativă reînnoită.
Una dintre multiplele provocări comune este cea a abordării problemei imigraţiei în Europa.
Această problemă nu poate fi abordată prin cooperare cu adversarii politici şi nici prin populism; aceasta necesită mai degrabă controale riguroase pentru a asigura conformitatea cu legislaţia şi Convenţia Drepturilor Omului.
Uniunea pentru Mediterana, Adunarea Parlamentară Euro-mediteraneeană şi politica externă comună în relaţiile cu sudul sunt toate instrumente excelente şi autorizate care pot fi utilizate pentru a crea un rol mai puternic, mai semnificativ şi mai credibil pentru Europa.
Din acest motiv, grupul meu politic va vota împotriva amendamentelor prezentate de extrema stângă; noi credem că acestea sunt excesiv de controversate şi nu foarte constructive.
Aripa mea politică caută să dea un nou impuls acestei activităţi valoroase, care va deveni esenţială în viitorul apropiat, şi, prin urmare, noi sprijinim relansarea APEM, nu doar ca un simplu forum de discuţie, ci ca un loc unde se pot lua decizii importante comune pentru viitorul nostru şi al celor care trăiesc pe malurile Mediteranei.
În numele Grupului Socialist, aş dori, în primul rând, să o felicit pe doamna Napoletano pentru raportul excelent pe care ni l-a prezentat în după-amiaza aceasta, dar mai presus de toate şi cel mai important, întrucât dânsa a fost o euro-mediteraneeană da prima ora.
Fără munca şi impulsul său, nu am fi fost capabili să ne imaginăm, în primul rând, un forum parlamentar euro-mediteraneean, sau ulterior o Adunare parlamentară euro-mediteraneeană şi nu am fi pe poziţia de a solicita rolul pe care reprezentanţii cetăţenilor ar trebui să îl aibă în ceea ce noi încercăm să configurăm.
Aş dori să urmez exemplul colegului meu, domnul Méndez de Vigo, care întotdeauna citează mari figuri literare, prin reamintirea unei fraze din Regele Lear de Shakespeare, în care se spune că "Cel mai rău nu există încă, atât timp cât putem să spunem "Acesta este cel mai rău"”.
Noi ne-am străduit să facem contrariul, pentru că într-un moment în care situaţia în Orientul Mijlociu este mai proastă ca niciodată, am stabilit un instrument al cărui scop este ca regiunea în ansamblu să contribuie la dezvoltarea politică, economică şi socială, ca un cadru de bază pentru rezolvarea conflictelor.
În cele din urmă, aceasta este Uniunea pentru Mediterana.
Aceasta este o Uniune pentru Mediterana care nu este ex novo, dar care provine din rădăcinile adânci ale Procesului de la Barcelona, creând noi instituţii, cum ar fi secretariatul permanent, care va fi la Barcelona.
Este un lucru pe care ni-l dorim ca europeni, ca mediteraneeni, ca spanioli şi ca reprezentanţi parlamentari care au solicitat acest lucru în momentul respectiv.
De asemenea, acest lucru reprezintă, de asemenea, o acceptare a Adunării Parlamentare Euro-meditareneene astfel cum aceasta ar trebui să fie: un mijloc pentru parlamentari şi cetăţeni de a se exprima ei înşişi în cadrul Uniunii.
APEM are nevoie să i se dea ceea ce merită: sarcinile de consultare, monitorizare şi de a face propuneri.
Uniunea pentru Mediterana trebuie să fie bazată pe o gestiune comună, trebuie să aibă finanţare suficientă, să fie focalizată pe integrare regională şi să asigure nevoile cetăţenilor.
În acest mod, vom fi capabili să construim o Mediterană a păcii, solidarității, precum şi, de asemenea, o alianţă a civilizaţiilor.
în numele Grupului ALDE. - Domnule preşedinte, şi eu aş dori să o felicit pe doamna Napoletano, nu doar pentru raportul excelent pe care l-a întocmit, dar şi pentru valoroasa cooperare pe care a oferit-o raportorilor alternativi.
Tema subiectului raportului este extrem de importantă, întrucât abordează perspectiva de a avea o Uniune euro-mediteraneană a statelor legate împreună prin prietenie şi cooperare şi având ca obiectiv comun realizarea păcii, stabilităţii şi prosperităţii pentru cetăţenii lor.
Aceasta nu este o sarcină uşoară, cu atât mai mult cu cât aceste conflicte regionale, cum ar fi problema israelo-palestiniană, nu sunt uşor de rezolvat - sau chiar, uneori, nu este ușor de a le face faţă.
Cu toate acestea, nu trebuie niciodată să ne pierdem speranţa şi Uniunea pentru Mediterana poate doar să ne ajute în a păstra această speranţă vie.
Şi cine ştie ?
Poate ne va ajuta să transformăm speranţa în realitate, sub forma unei stabilităţi pe termen lung şi a unor soluţii durabile pentru problemele regionale.
Este important de notat în această dezbatere contribuţia valoroasă adusă în ceea ce privește lansarea proiectului propus de guvernul francez, şi, de asemenea, este important să reiterăm faptul că formarea Uniunii pentru Mediterana nu este oferită ca o alternativă la planificata aderare a Turciei la UE.
Trebuie să ne asigurăm că poporul turc ştie şi înţelege că nu există un astfel de scop ascuns sau şmecherie.
În final, în ceea ce privește amendamentele din fața noastră, grupul ALDE şi Grupul PSE au căzut de acord asupra a cinci amendamente de compromis având drept obiectiv continuarea îmbunătăţirii raportului.
Cele cinci amendamente suplimentare transmise de Grupul GUE/NGL nu sunt considerate a fi foarte folositoare şi nu vor fi sprijinite de grupul meu.
Încă o dată transmit felicitările mele raportorului.
Domnule preşedinte, doamnelor şi domnilor, sprijin din toată inima orice iniţiativă având drept scop dezvoltarea Uniunii pentru Mediterana.
Din această perspectivă, sper că rolul parlamentar al Adunării Parlamentare Euro-mediteraneene va fi consolidat, inclusiv prin intensificarea relaţiilor adunării cu partenerii mediteraneeni şi prin acordarea acesteia a posibilității de a face recomandări în cadrul reuniunilor miniştrilor de externe şi de a participa ca observator la reuniunile şefilor de stat şi de guvern, reuniunile ministeriale şi reuniunile pregătitoare organizate de înalți funcționari.
Aş dori să subliniez necesitatea de a întări rolul şi iniţiativele Facilităţii pentru investiţie şi parteneriat euro-mediteranean şi de a crea o Bancă de investiţii euro-mediteraneeană, care au fost făcute publice cu ceva timp în urmă, dar care nu au fost încă realizate.
Sprijin propunerea privind crearea unei Adunări regionale şi locale euro-mediteraneene în spiritul instituţiilor similare europene, în scopul implicării în continuare a regiunilor şi oraşelor, precum şi a unui Comitet economic şi social euro-mediteraneene care să angajeze partenerii sociali şi societatea civilă.
Salut, de asemenea, propunerea privind crearea unei Comunități energetice euro-mediteraneene în cadrul unei politici având drept obiectiv de a pune în aplicare proiecte de mare anvergură în domeniile energiei regenerabile şi a infrastructurii energetice.
Mai mult, sper că Uniunea va juca un rol mult mai eficient în obținerea păcii, în rezolvarea conflictelor, în consolidarea democraţiei, în apărarea libertăţii religioase şi în lupta împotriva terorismului, a traficului de droguri, criminalităţii organizate şi a traficului de persoane.
În sfârşit, Uniunea nu poate evita sarcina de a întreprinde o acțiune concertată a statelor implicate în gestionarea politicilor de migraţie şi a fluxurilor migratorii din zona Mediteranei.
Aceasta nu se mai poate focaliza doar pe securitate, statul de drept şi reprimarea imigraţiei ilegale, ci, mai presus de toate, trebuie să-și îndrepte atenţia spre politici active, surse de reguli comune şi locuri de muncă orientate şi durabile.
Vă mulţumesc, doamnă Napoletano, pentru raportul excelent.
Cu câteva zile înainte de izbucnirea războiului din Gaza, reprezentam Parlamentul şi APEM în Iordania, la ultima conferinţă ministerială care a avut loc înainte ca activităţile să fie din nou suspendate datorită violenţei din Orientul mijlociu.
Era o conferinţă cu privire la apă.
Aceasta a fost o conferinţă ministerială cu privire la unul din aspectele esențiale, care necesită cooperare de-a lungul Mediteranei, care este de natură să creeze conflicte, este o chestiune de supravieţuire şi, de asemenea, ţinta unor proiecte mari posibile în Mediterana, care să implice energia solară, transferul apei şi multe alte lucruri.
Aceasta este deosebit de esențială.
Aceste activităţi au fost suspendate şi sper că, în curând, activităţile Uniunii pentru Mediterana vor fi reluate şi că se vor înregistra progrese în Orientul Mijlociu.
Am avut câteva obiective foarte ambiţioase în Mediterana.
Rezultatele au fost mult mai modeste, în special, în domeniile drepturilor omului, democraţiei şi mediului.
De asemenea, trebuie să promovăm piaţa sud-sud şi cooperarea dintre statele din sud şi nu doar să fim obsedaţi de o piaţă mare liberă în Mediterana, care nu este precedată de o cooperare între ţări care se confruntă cu conflicte puternice, în mod succesiv.
În acelaşi timp trebuie să ne ocupăm de criza energetică.
Criza energetică şi actuala criză economică ar putea reprezenta o oportunitate pentru a continua mai multe proiecte importante, atât pentru Europa, cât şi pentru vecinii de la sud, cum ar fi planuri pentru instalații termosolare (energie solară cu temperatură înaltă) şi crearea unei reţele inteligente, curate pentru a integra nordul Africii, Orientul Mijlociu şi Europa într-un plan vast, curat, cu scopul de a lupta împotriva schimbărilor climatice şi a crizei economice.
Domnule preşedinte, aş dori să încep prin a mulţumi doamnei Napoletano pentru munca sa.
În al doilea rând, aş dori să spun că, în calitate de raportor alternativ, am cerut grupului meu să nu voteze în favoarea acestui raport din două motive fundamentale.
În primul rând, pentru că cel mai recent conflict, atacul recent al Israelului asupra Gazei este de o asemenea magnitudine, încât nu poate trece nepedepsit.
Orice lucru are o limită, însă nu este pentru prima oară, iar acest atac asupra suveranităţii Palestinei este de o asemenea magnitudine, încât împiedică cu adevărat ca acordul de la Annapolis să devină realitate şi blochează perspectiva creării statului palestinian, care este singura posibilitate de a avea o Uniune pentru Mediterana în pace şi solidaritate.
Al doilea motiv pentru care am recomandat să nu votăm în mod favorabil este legat de faptul că diferenţele regionale nu sunt luate în considerare în ceea ce privește construcția zonei de liber schimb.
Considerăm că este esenţial ca aspectele comerciale să fie luate în considerare în sensul tratării în mod egal a tuturor persoanelor, ţinând cont de diferenţele regionale şi de caracteristicile particulare ale fiecărei ţări.
(IT) Domnule preşedinte, doamnelor şi domnilor, cred că, pe de altă parte, voi vota în favoarea propunerii de rezoluţie a doamnei Napoletano, deoarece după părerea mea, identificarea proiectelor majore care trebuie realizate prezintă, fără îndoială, o importanță strategică fiind, de asemenea, util ca, în vederea realizării acestui lucru, să se sublinieze necesitatea adoptării unei abordări "acorduri de programe”.
Aceste acorduri ar trebui totuşi să se bazeze - şi cred că este foarte important de subliniat acest lucru - pe principiul subsidiarităţii.
Sincer, sunt oarecum nedumerit față de apelul de a oferi un nou impuls activității de gestionare a politicilor obişnuite de migraţie, deşi recunosc importanţa colaborării dintre statele membre, şi nu doar aceasta; colaborarea cu ţările de pe malurile sudice ale Mediteranei este, cu siguranţă, importantă şi ar trebui să fie pusă în aplicare.
Cu toată sinceritatea, am, de asemenea, îndoieli cu privire la iniţiativele economice şi comerciale destinate să deschidă calea spre construcția unei zone euro-mediteraneene de liber schimb.
Aceasta nu se datorează faptului că am idei preconcepute, ci pentru că aş aprecia primirea unor clarificări privind modul în care zona ar putea fi reciproc avantajoasă.
Domnule preşedinte, în primul rând, aş dori să o felicit pe doamna Napoletano pentru raportul său.
Desigur, Uniunea pentru Mediterana reprezintă un pas semnificativ înainte în ceea ce privește eforturile pentru realizarea parteneriatului euro-mediteranean.
Până în prezent, unul din impedimentele către acest parteneriat a fost vizibilitatea: capacitatea populaţiilor partenerilor de a recunoaște impactul Procesului de la Barcelona şi Uniunea noastră pentru Mediterana.
Permiteţi-mi să vă dau un exemplu.
Atunci când mi s-a cerut să pregătesc un raport privind poluarea Mediteranei, am constatat că următoarele programe sunt implicate: Programul mediteranean de investiţii Hotspot, Strategia pentru apă în Mediterana, Strategia maritimă a UE, Programul Naţiunilor Unite pentru mediu/Planul de acţiune pentru Mediterana, Strategia mediteraneană pentru dezvoltare durabilă, Programul mediteranean de asistenţă tehnică pentru mediu, Iniţiativa UE privind apa în Mediterana şi MYIS, care au funcţionat în cadrul programului Horizon 2020.
Această fragmentare afectează vizibilitatea.
Celălalt impediment este problema Orientului Mijlociu.
Salut poziţia domnului Solana cu privire la faptul că, de această dată, Cvartetul va acționa într-un mod diferit faţă de trecut.
Acest lucru nu se datorează lipsei de voinţă din partea Uniunii Europene, ci politicii anterioare a administraţiei americane.
Sper că, de data aceasta, o dată cu trimiterea domnului Mitchell în zonă, se vor înregistra progrese politice.
Am realizat multe lucruri în această privință.
Recent, am vizitat Libanul şi am observat că UNIFIL, cu prezenţa contingentelor europene, împiedică repetarea ostilităţilor în sudul Libanului şi Israelului.
(PT) Mulţumirile mele pentru colega mea, Pasqualina Napoletano, pentru raportul excelent.
La 14 ani după Barcelona şi 5 ani după prima Adunare Parlamentară Euro-mediteraneană, avem Uniunea pentru Mediterana, în care autoritățile economice şi parlamentare, societatea civilă şi şefii guvernelor iau decizii împreună.
Toți ne dorim să facem mai mult şi mai bine în acest teritoriu în care 720 milioane de cetăţeni reprezintă un adevărat potenţial pentru dezvoltare şi pace în lume.
Limitându-ne doar la dimensiunile economice şi de afaceri reprezintă, în mod clar, o greşeală.
Pentru a răspunde crizelor de amploare este necesar, fireşte, un răspuns politic, însă este crucial să răspundem crizelor umanitare, situaţiilor de urgenţă şi crizelor militare, cum ar fi cea la care am fost martori la sfârşitul lui 2008 şi începutul lui 2009.
Politicienii şi cetăţenii trebuie să răspundă problemelor lumii.
Lumea le-a cerut răspunsuri şi totuși câteva luni mai târziu, noi, cetăţenii şi politicienii, încă avem nevoie de timp pentru a reacţiona, în special în cadrul unei platforme, precum Uniunea pentru Mediterana.
Sper că, cel puțin, această perioadă de criză ne va ajuta să învăţăm şi să progresăm.
Deşi putem învăţa doar din greşelile noastre, este absolut esențial să facem progrese prin accelerarea modului de reacţie.
(PT) În discursul său, comisarul Ferrero-Waldner a rezumat obiectivele noii Uniuni.
În realitate, Uniunea s-a născut în timpul preşedinţiei franceze, sub semnul greşelilor.
Prima greşeală a fost de a elimina de pe agenda sa conflictele din regiune, în special, conflictul israeliano-palestinian şi cel din Sahara occidentală.
A doua greşeală a Uniunii este de a încerca şi de a insista, prin împărtăşirea proiectelor economice şi de mediu, fără a se întreba cu privire la contextul de liber schimb în care aceasta se găseşte.
A treia greşeală este de a insinua că există o posibilitate de a transfera acestei Uniuni solicitarea Turciei de aderare la Uniunea Europeană,
Raportul doamnei Napoletano nu abordează prima greaşeală şi aceasta limitează scopul său.
Nicio integrare economică şi regională nu se va realiza cu succes dacă Uniunea nu are curajul să abordeze conflictele existente şi să facă acest lucru în temeiul legislaţiei internaţionale.
Pe de altă parte, raportul conţine recomandări clare cu privire la a doua şi a treia greşeală şi toate acestea ne conduc în direcţia cea bună.
Uniunea pentru Mediterana nu poate acţiona ca anticameră sau uşa din spate pentru Turcia, cu condiţia să îndeplinească criteriile de aderare, iar Uniunea nu poate fi pentru Mediterana doar un accesoriu al strategiei europene de liber schimb, în lipsa unei politici de integrare socială.
Recomandările raportului sunt importante: o Uniune cu o dimensiune cetăţenească şi reprezentativă, implicând Liga statelor arabe; proiecte regionale cu o dimensiune socială; şi extinderea proiectelor la domenii esenţiale pentru vieţile oamenilor, cum ar fi apa, agricultura şi educaţia.
De asemenea, există reguli clare privind acordurile programului şi o Bancă euro-mediteraneeană de investiţii.
Uniunea s-a născut cu greşeli, dar cel puţin există.
Sprijin acest raport deoarece consider că această Uniune va ajunge să fie, în final, ceea ce vom reuşi să facem din ea.
În consecinţă, îi ofer sprijinul meu.
(PT) Multe dintre aspectele de importanţă politică majoră pentru Europa implică bazinul Mediteranean.
Aşadar, iniţiativa "Uniunea pentru Mediterana” merită sprijinul nostru, întrucât aceasta poate da un nou impuls unui proces care este necesar şi util, dar care nu a avut succesul sau vizibilitatea necesare.
Chestiunea a ridicat preocupări cu privire la modul în care putem realiza această strategie.
Modelul urmat la Barcelona nu a avut rezultatele aşteptate.
Poate acest nou parteneriat să fie fructuos?
Raportul doamnei Napoletano este împotriva acestei percepţii.
Cu toate acestea, nu dorim ca Uniunea să se confrunte cu aceeaşi problemă ca Procesul de la Barcelona.
Aparent, acesta acoperă multe proiecte şi multe domenii de acţiune, însă priorităţile nu sunt corect ierarhizate.
Trimiterea la înţelegerea interculturală şi intersocială între popoarele de pe ambele maluri doar la alineatul (26), lăsarea aspectului de democratizare şi de promovare a drepturilor umorului la alineatul (27) şi fluxurile migratorii la alineatul (28), după ce se discută atât de mult despre alte sectoare şi alte aspecte, lasă o impresie greşită asupra priorităţilor existente sau care ar trebui să existe ale acestui parteneriat.
Trebuie să existe o strategie clară.
În opinia noastră, această strategie trebuie să implice asigurarea unor beneficii suplimentare şi a unei cooperări sporite vecinilor noştri, dar și solicitarea ca aceștia să obțină mai multe rezultate la nivelurile economice, sociale şi democratice, precum şi concentrarea asupra sectoarelor bine definite şi, eventual, mai puțin numeroase, pentru a împiedica ca toate domeniile să aibă o prioritate egală, ceea ce implică riscul ca, în final, nimic să nu mai devină o prioritate.
Cu siguranţă, acest lucru poate fi obţinut cu sprijin corespunzător şi finanţare.
Recunoaşterea necesităţii creării unei Bănci de investiţii pentru Mediterana trebuie să fie, în cele din urmă, bine primită.
Este esenţial să fim ambiţioși, ceea ce înseamnă, practic, să facem totul prin forţe proprii.
În sfârşit, domnule preşedinte, trebuie să menţionez conflictul din Orientul Mijlociu.
Acest proces, deşi nu este o alternativă la negocierile de pace, poate şi trebuie să aibă o contribuţie pentru o mai bună înţelegere, interdependenţă şi respect reciproc între părţile opuse.
Aceştia sunt factori esenţiali - după cum suntem cu toţii foarte conştienţi - pentru a aduce pacea în regiune.
Lista vorbitorilor a fost epuizată.
Există patru solicitări din partea Camerei pentru intervenții conform procedurii "catch the eye”.
Domnule preşedinte, ar trebui ca doamna comisar, în răspunsul său adresat Parlamentul, să explice exact modul în care noua formulare "Uniunea pentru Mediterana” - ca opus "Uniunii Mediteraneene” - rămâne o politică UE?
Cred că este important ca aceasta să ia în considerare celelalte două mări din UE: Marea Neagră și sinergia sa şi Marea Baltică și strategia acesteia.
Ţara mea prezintă un interes în Mediterana.
Cred că avem, de asemenea, statut de observator.
Statele membre sunt membre ale Commonwealth şi - deşi nu vreau să irit colegii mei spanioli - Gibraltar, din câte știu, face încă parte, din punct de vedere tehnic, din dominioanele Maiestăţii sale.
Este foarte important că aceasta să nu fie doar un fel de stup regional în care restul UE nu este total implicat - întrucât sper că aceștia vor fi total implicaţi în Marea Baltică şi Marea Neagră.
Dezvoltarea economică şi socială, prosperitatea cetăţenilor din statele din Uniunea pentru Mediterană trebuie să fie una sustenabilă.
Consider că nou creata Uniune pentru Mediterană trebuie să abordeze şi problema schimbărilor climatice.
În regiunea euro-mediteraneană trăiesc aproximativ un miliard de cetăţeni ce realizează o treime din produsul intern brut mondial.
Ameninţările la adresa mediului înconjurător constituie domeniul în care colaborarea regională este cea mai necesară.
Creşterea populaţiei şi reducerea precipitaţiilor în această regiune, datorate schimbărilor climatice, fac ca apa potabilă să fie unul din principalele elemente aflate în pericol în această zonă.
Lipsa apei, poluarea apei, lipsa staţiilor de epurare, mareele negre rezultate în urma accidentelor maritime, tăierea pădurilor şi eroziunea solului trebuie să facă parte din preocupările parteneriatului pentru Mediterană.
Consider că una dintre principalele valori promovate de Uniunea pentru Mediterană trebuie să fie protecţia mediului şi lupta împotriva schimbărilor climatice, atât în ceea ce priveşte adaptarea la acestea, cât şi reducerea cauzelor care contribuie la acestea.
(FR) Dle preşedinte, dle ministru, dle comisar, aş dori să mulţumesc domnului Napoletano, întrucât, deşi în timpul primei dezbateri privind Uniunea pentru Mediterana am fost oarecum sceptic, lucru care este în continuare valabil, acum cred că există speranţe.
Provocările sunt deosebit de mari.
Avem resursele pentru a le face faţă?
Suntem conştienţi că nu este aşa.
Obiectivele sunt desigur nobile: mediul, energia, combaterea deşertificării, imigraţia, etc.
Cu toate acestea, nu trebuie să ne limităm la o listă izolată care ar conduce doar la dezamăgiri de cealaltă parte a Mediteranei.
Totuşi, dacă îmi permiteţi, domnule comisar, aş dori să menţionez o singură ţară care nu este un stat mediteranean de coastă, dar care a fost luată în considerare; este vorba despre o ţară ACP, care este, de asemenea, membră a Uniunii pentru Mediterana.
Această ţară, Mauritania, trece în momentul de faţă printr-o criză politică foarte gravă.
Cred că, în calitatea sa de partener al Uniunii pentru Mediterana, de ţară ACP şi în numele politicii de vecinătate, această ţară merită să primească sprijinul nostru pentru a putea depăşi această criză.
Consider că acesta este lucrul pe care cele două părţi aflate în conflict ar dori să îl facem, iar noi avem responsabilitatea de a ne lua angajamentul că le vom ajuta să depăşească această criză politică majoră.
Dle preşedinte, apa reprezintă o problemă esenţială în materia cooperării de-a lungul Mediteranei.
Prin urmare, sper la rândul meu că acelaşi rol revine super-reţelei pan-europene sau interconectării HVDC (tehnologia modernă de cabluri de curent continuu de înaltă tensiune), inclusiv conectorului dintre Spania şi coasta nord-vestică a Africii.
Este desosebit de important să se protejeze utilizarea surselor de energie regenerabilă, inlusiv, energia eoliană, hidroenergia, diversele tehnologii solare şi altele.
Capacitatea de a se baza pe aceste surse în momentul de vârf al cererii depinde în totalitate de modul în care reuşim să diversificăm materiile prime incluse în reţele, pentru ca acestea să provină de la un număr de surse cât mai mare posibil, astfel încât producţia să poată răspunde cererii.
În cazul în care vântul încetează să sufle de-a lungul coastelor de nord-vest ale Irlandei - Irlanda fiind descrisă drept Arabia Saudită a Europei din punctul de vedere al producţiei de energie eoliană - coasta de nord-vest a Africii sau instalaţiile termale solare din Mediterana, în special din Spania, vor fi cele care vor alimenta reţeaua, în caz contrar lanţul de instalaţii de energie fotovoltaică din regiune trebuind să producă mai multe materii prime.
Acest scenariu reprezintă o situaţie favorabilă regiunii mediteraneene, atât în ceea ce priveşte securitatea energetică şi politicile din domeniul energiei electrice, cât şi, mai presus de toate, în ceea ce priveşte scăderea semnificativă în regiune a emisiilor de dioxid de carbon emise ca urmare a dependenţei noastre actuale de carburanţii fosili necesari pentru sectoarele industriale, transport şi instalaţiile de încălzire, precum şi pentru sistemele de răcire.
Doamna Figueiredo ni s-a alăturat şi va prezenta opinia Comisiei pentru drepturile femeii şi egalitatea între sexe conform procedurii "catch-the-eye”.
Opinia Comisiei pentru drepturile femeii şi egalitatea între sexe subliniază necesitatea pentru statele membre de a acorda o atenţie mai mare ratificării Convenţiei privind eliminarea tuturor formelor de discriminare împotriva femeilor şi a tuturor celorlalte instrumente privind drepturile omului ale Organizaţiei Naţiunilor Unite şi Organizaţiei Internaţionale a Muncii.
De asemenea, atrage atenţia asupra situaţiei femeilor, regretând faptul că nu s-a acordat o atenţie specială acestui aspect în cadrul comunicării Comisiei, în special în dimensiunea "proiectelor”, care include promovarea coeziunii geografice, economice şi sociale ce ar trebui să ia întotdeauna în considerare aspectul privind acordarea de şanse egale pentru bărbaţi şi femei şi perspectiva de gen.
În final, aş dori doar să subliniez preocuparea privind sărăcia şi excluderea socială, care afectează în mod grav femeile.
Voi încheia cu câteva precizări privind cazurile serioase din Palestina şi Sahara occidentală, unde femeile şi copiii sunt principalele victime ale războiului şi exploatării, pe scurt, întregul proces al discriminării care afectează aceşti oameni şi care afectează serios femeile şi copiii.
preşedintele în exercițiu al Consiliului. -Domnule preşedinte, în primul rând, vă mulţumesc foarte mult pentru această dezbatere utilă, care a adus un număr mare de idei.
Ați pregătit un document cu adevărat interesant.
Unde suntem acum ?
Ştim de ce facem acest lucru: regiunea Mediteraneană este leagănul civilizaţiei noastre şi, în consecinţă, este logic ca noi, cei din Uniunea Europeană, să dorim să îi acordăm o atenţie specială.
Anul trecut, a existat o iniţiativă franceză şi trebuie să menţinem acest proces în mişcare şi să îi dezvoltăm întregul potenţial.
Prin urmare, ştim de ce facem acest lucru, precum şi ceea ce dorim să realizăm.
Mulţi dintre dumneavoastră aţi subliniat cât de important este ca Mediterana să devină o zonă a păcii, stabilității şi securității, în care principiile democratice, drepturile omului şi libertăţile fundamentale - inclusiv egalitatea între sexe şi rolul femeilor în societate - să fie sprijinite şi pe deplin respectate.
De asemenea, cunoaștem modul în care dorim să realizăm acest lucru, prin urmare, avem Uniunea pentru Mediterana şi o gamă largă de activităţi.
Sunteţi foarte bine informaţi cu privire la cele mai importante zone, accentul asupra surselor de energie regenerabilă, programul solar şi programul de gestionare a apei.
Săptămâna trecută am fost în Portugalia şi acea ţară ar putea servi drept exemplu al modului de elaborare a unui program durabil, dinamic pentru o sursă energie regenerabilă, lucru care este foarte important pentru regiunea Mediteranei.
Trebuie doar să avansăm.
Când ne-am întâlnit anul trecut, atât la Paris cât şi la Marsilia, nu am fi putut anticipa situaţia care s-a ivit în Gaza, însă preşedinţia, împreună cu Comisia depun eforturi destul de mari pentru a permite punerea în aplicare a tuturor acordurilor la care am ajuns anul trecut.
Prin urmare, cred că putem să ne aşteptăm, în mod rezonabil, că vom face progrese după sfârşitul lunii martie, astfel cum v-am informat, în momentul prezentării ultimei activităţi a preşedinţiei.
Programul activităţilor noastre pentru 2009 este foarte substanţial: sunt programate aproximativ nouă conferinţe ministeriale sectoriale.
Există resurse care, din câte ştiu, ajung la peste un miliard de euro.
Aşadar, eu cred că suntem pregătiţi.
Există anumite realităţi referitoare la situaţia din Gaza care au cauzat unele întârzieri, însă cred că vom fi capabili să le depăşim.
Vă mulţumesc foarte mult pentru această dezbatere utilă.
Cu siguranţă, suntem gata să vă sprijinim în continuare.
Domnule preşedinte, doamnelor şi domnilor, rămân, cu siguranță, multe de spus, dar voi începe cu următoarea întrebare: care este dimensiunea comunitară în toate acestea?
În primul rând, pot să vă spun că dimensiunea comunitară este importantă în acest dosar, întrucât proiectul privind Uniunea pentru Mediterana se bazează pe Procesul de la Barcelona, dar a moştenit şi acquis-ul Procesului de la Barcelona Prin urmare, tot acquis-ul este prezent.
Am lucrat mult asupra acestui lucru.
În al doilea rând, Uniunea pentru Mediterana face parte din cadrul politicii de vecinătate.
Politica de vecinătate reprezintă politica bilaterală şi Procesul de la Barcelona, în timp ce Uniunea pentru Mediterana constituie partea multilaterală.
Desigur, pot să vă spun că Marea Neagră şi Marea Baltică fac parte din acelaşi cadru, deşi se găsesc în nord.
Nu vă neliniştiţi.
Din fericire, totul este acolo.
Aceasta este, în realitate, ceea ce dorea preşedinţia franceză, cu alte cuvinte, să împartă copreşedinţia cu ţările mediteraneene - după cum am precizat mai devreme - şi să lucreze împreună.
Acum, noi - Comisia - gestionăm, de asemenea, toate proiectele viitoare comunitare, întrucât acest lucru este necesar, iar noi ne aflăm, de asemenea, sub controlul Parlamentului.
Doar acele proiecte care ar putea fi finanţate din fonduri private sunt gestionate în mod diferit.
Secretariatul, care va avea sediul la Barcelona, va promova proiectele.
Acesta este modul în care ne imaginăm promovarea, iar apoi vom încerca promovarea utilizând finanţare privată deoarece restul va rămâne sub controlul Comisiei.
Decizia va fi luată iniţial de cei 27, ca întotdeauna, urmând ca ulterior, copreşedinţia să aibă, din nou, posibilitatea de a colabora cu cei 143, Sudul şi Nordul.
În ce priveşte Mauritania, doamnă Isler Béguin, aceasta participă doar la relaţiile multilaterale, cum ar fi Uniunea pentru Mediterana, dar nu este implicată în politica de vecinătate.
Aceasta este singura diferenţă.
Acestea fiind spuse, trebuie să adaug că, în ciuda acestei suspendări temporare, lucrăm în cadrul Comisiei într-un spirit constructiv, cu scopul, desigur, de a pune în aplicare cele 4-6 proiecte care au fost prezentate ca fiind prioritare.
Acestea sunt: protecţia civilă, depoluarea mării Mediterane, autostrăzile maritime şi, de asemenea, un plan solar, în cadrul căruia depunem o muncă sporită în ceea ce privește energia regenerabilă, în special, energia solară, întrucât aceasta din urmă, împreună cu energia eoliană şi alte surse de energie, sunt foarte importante.
În total, Uniunea pentru Mediterana poate să beneficieze, în prezent, de un sprijin financiar de 60 milioane EUR din bugetul 2008-2009, în special, prin intermediul programelor regionale.
În plus, 50 milioane de euro au fost deja angajaţi din fondul de investiţii pentru politica de vecinătate pentru a sprijini proiectele de investiţii în regiune.
Am dorit, de asemenea, să sprijinim promovarea schimburilor universitare şi astfel, de exemplu, am decis să extindem programul Erasmus Mundus la ţările din sudul Mediteranei pentru a le oferi burse universitare suplimentare.
În ceea ce privește aspectele referitoare la femei, doamnă Isler Béguin, ne implicăm, desigur, de asemenea, întrucât acestea figurează în acquis-ul de la Barcelona.
Îmi amintesc că am participat la prima conferinţă a femeilor pentru Mediterana, care a avut loc în 2007 la Istanbul.
Bineînţeles că vom continua să ne ocupăm de această problemă.
Cu toate acestea există, după cum cunoaşteţi, pe de o parte, aspectul bilateral privind relaţiile cu fiecare ţară, iar pe de altă parte, aspectul multilateral, care reprezintă, în prezent, una din preocupările centrale ale Uniunii pentru Mediterana.
Aş dori doar să spun câteva vorbe despre secretariat: prevedem crearea unui comitet redacţional care va fi în curând responsabil, în special, de pregătirea statuturilor juridice ale secretariatului.
Comisia a înregistrat deja multe progrese în activitatea pregătitoare.
Aceste statuturi vor conferi personalitate juridică secretariatului; apoi, acestea vor trebui să fie oficial aprobate de înalţii funcţionari ai Uniunii pentru Mediterana.
Pentru a concluziona, aş dori să precizez, încă o dată, că participarea Adunării Parlamentare Euro-mediteraneene, ca observator, la toate reuniunile Uniunii pentru Mediterana este foarte importantă şi sprijinim consolidarea acestui rol în cadrul Uniunii pentru Mediterana.
În plus, atunci când doamna Kratsa s-a deplasat la Marsilia, i-am oferit mult sprijin pe această problemă.
Cred că am evocat cele mai importante puncte.
Desigur, rămân multe de spus cu privire la acest subiect.
Domnule preşedinte, doamnă Ferrero-Waldner, domnule Vondra, doamnelor şi domnilor, cred că această dezbatere a fost foarte utilă şi a clarificat anumite aspecte ale sistemului nostru de instrumente destul de complicat pentru un parteneriat bilateral şi multilateral cu ţările din sud.
Subscriu explicaţiilor oferite de doamna Ferrero-Waldner, subliniind că acquis-ul de la Barcelona rămâne în vigoare şi exact pentru acest motiv noi, cei din Parlament, am fi preferat prima definiţie, care era următoarea: "Procesul de la Barcelona : Uniunea pentru Mediterana”.
Poate că ar fi fost mai clar că suntem pe cale de a consolida un sistem pentru care exista deja o bază stabilită.
În mod similar - spun acest lucru destul de deschis, nu voi mai fi raportor - însă sper că, în Europa, cadrul instituţional, se poate dezvolta singur.
De ce ?
Întrucât, din momentul în care vom avea un ministru de externe european care, în parte, va reprezenta Comisia şi Consiliul, sper că acest ministru nu va fi al 28-lea ministru de externe care se va adăuga celorlalţi, ci că, cel puţin din partea europeană, statele membre vor simţi că sunt reprezentate de această persoană.
Atunci nu va mai fi, probabil, nevoie ca mai multe state să se alăture Uniunii, întrucât dacă avem un înalt reprezentant în Ministerul de externe, s-ar putea să fim capabili să consolidăm rolul Uniunii Europene.
Acesta este un lucru la care am lucrat cu toţii şi, astfel, sprijinim din toată inima nu doar faptul că programele regionale ar trebui să continue, însă, de asemenea, după cum comisarul cunoaște, și faptul că Parlamentul acordă o importanţă majoră acestor programe, care produc, în mod îndoielnic, rezultate mai bune.
Vă mulţumesc tuturor pentru această dezbatere.
Dezbaterea a fost închisă.
Votul va avea loc joi, 19 februarie 2009.
Declaraţii scrise (articolul 142 din Regulamentul de procedură)
Parteneriatul strâns dintre Uniunea Europeană şi ţările din bazinul mediteranean ar trebui să se bazeze, în primul rând şi înainte de toate, pe respectarea drepturilor omului şi statul de drept.
Propunerea intitulată "Procesul de la Barcelona: Uniunea pentru Mediterana”, adoptată la Paris la 13 iulie 2008, contribuie la obținerea păcii şi a prosperității şi poate reprezenta un important pas înainte spre integrare economică şi teritorială, precum şi cooperare ecologică şi climatică.
Este păcat că de la lansarea Procesului de la Barcelona, în unele din țările partenere nu s-a înregistrat niciun progres semnificativ în ceea ce priveşte aderarea la şi respectul pentru unele din valorile comune şi principiile consacrate în Declaraţia de la Barcelona din1995, la care acestea au subscris (în special cu privire la democraţie, drepturile omului şi statul de drept).
În ţările din bazinul mediteranean, o problemă care deranjează este incidenţa sărăciei şi excluderea socială, care afectează în mod grav femeile şi copiii.
Este esenţial ca statele membre şi partenerii implicați în Procesul de la Barcelona să sublinieze includerea perspectivei de gen în toate politicile şi măsurile specifice care promovează acordarea de şanse egale pentru bărbaţi şi femei.
Toate statele care au participat la Procesul de la Barcelona: Uniunea pentru Mediterana ar trebui să ratifice cât mai curând posibil, atât Convenţia privind eliminarea tuturor formelor de discriminare împotriva femeilor (CEDAW), cât şi toate celelalte instrumente privind drepturile omului ale Naţiunilor Unite şi Organizaţiei Internaţionale a Muncii.
în scris. - Salut eforturile depuse pentru a dezvolta în continuare relaţiile UE în regiunea Euromed, însă aş dori să subliniez că UE nu ar trebui să neglijeze celelalte două mări ale sale - Marea Baltică şi Marea Neagră.
Strategia privind Marea Baltică va constitui una din priorităţile preşedinţiei suedeze.
De asemenea, sinergia Mării Negre prezintă o importanţă strategică.
UE trebuie să aibă grijă şi să găsească un spirit comun în dezvoltarea tuturor acestor regiuni într-un mod echilibrat.
UE este o comunitate integrată şi dezvoltarea strategică pe termen lung a tuturor regiunilor sale prezintă o importanţă egală.
Este evident că trebuie să avem un parteneriat strâns cu ţările non-UE din Mediterana, întemeiat pe respectarea drepturilor omului şi statul de drept.
Regretabil, mai sunt câteva ţări care au probleme serioase în acest domeniu.
Solicit statelor membre UE să abordeze aceste aspecte cu cea mai mare seriozitate.
Implicarea Ligii arabe reprezintă o oportunitate semnificativă de a reuni toate statele, cu scopul de a găsi, în comun, soluţii pentru conflictele din regiune.
Solicit statelor membre UE să adopte o poziție echilibrată şi să joace mai degrabă rolul de negociator, decât să ia partea uneia dintre părți în diferite situaţii de conflict.
Doar prin atingerea unui echilibru, putem contribui la realizarea păcii pe termen lung în Orientul Mijlociu.
Intervenţii de un minut privind chestiuni politice importante
Următorul punct este discursul de un minut privind probleme de importanţă politică.
(HU) În România, istoria autonomiei ţinutului secuiesc începe cu sute de ani în urmă.
Documentele de bază ale statului român modern au garantat autonomia ţinutului secuiesc, care a existat chiar şi perioada comunistă.
Luând în considerare diferitele forme de autonomie garantată în statele UE, la 8 februarie 2009, la Sepsiszentgyörgy (Sfântu Gheorghe), o mulţime de câteva mii de persoane a solicitat cu tărie ca preşedintele să îşi retragă declaraţiile ofensatoare la adresa ungurilor din Transilvania, să garanteze o reprezentare în instituţiile statului care să fie proporţională cu populaţia etnică, să înceteze relocalizările orientate în zonă, să oprească paralizarea deliberată a economiei ţinutului secuiesc, să accelereze procedura de retrocedare a proprietăţii ecleziastice şi publice, să stopeze expansiunea unităţilor militare, să înființeze universităţi maghiare independente finanţate de stat şi să recunoască limba maghiară ca limbă oficială a regiunii, precum şi drepturile colective şi autonomia regională a ţinutului secuiesc.
(BG) Trebuie să felicităm Camera inferioară a Parlamentului ceh pentru ratificarea Tratatului de la Lisabona.
Aceasta este o nouă victorie pentru ideea europeană şi o nouă probă că populaţia crede în valorile europene.
Şi din acest motiv, fac apel la noi pentru a ne separa de cei care ar putea încălca aceste valori şi distruge credinţa în acestea.
Cum putem scrie, pe de o parte, drepturile noastre fundamentale cu litere de aur în statut, în timp ce, pe de altă parte, tolerăm ca acestea să fie dispreţuite şi denunțate în acelaşi timp?
Vorbim de toleranţă religioasă şi etnică şi de drepturile persoanelor în vârstă la o viaţă demnă şi la o participare activă la aceasta, iar, în acelaşi timp, liderul partidului politic din Bulgaria, un membru deplin al Partidului Popular European, separă diverse grupuri etnice şi de vârstă şi impune ideea de clase diferite ale populaţiei.
Cum ar trebui să tratăm astfel de lideri?
Întrebarea mea este adresată aripii drepte a acestei camere, întrucât preşedintele Grupului PPE, domnul Martens a recomandat aceeaşi persoană ca viitor prim ministru al ţării mele.
Permiteţi-ne să refuzăm standardele duble şi să respectăm propriile noastre acţiuni şi cuvinte şi să ne reamintim că ceea ce ne-a adus împreună acum mai bine de 50 ani au fost drepturile omului.
(BG) Planul european de redresare economică este acum pus în practică.
Criza reprezintă o problemă generală, însă protecţionismul şi promovarea industriilor şi a locurilor de muncă naţionale se fac simţite.
Libertăţile fundamentale privind libera circulaţie a forței de muncă şi a liberului schimb sunt supuse unui test.
Criza urmează căi distincte în diferite ţări.
În recentele economii emergente ale Uniunii Europene, care includ Bulgaria, sistemul bancar este relativ stabil, nivelul şomajului nu este ridicat, există forţă de muncă înalt calificată, precum şi o monedă stabilă.
Având în vedere dinamica crizei, solicit ca planul de relansare să fie actualizat, pentru a fi mai bine aliniat la economia reală.
În momentele de criză, capitalul caută zonele cu risc mic, şi există şansa de a investi în noi tehnologii de tip "greenfield” mai degrabă decât în industrii nerentabile.
Potenţialul ultimelor economii care intră în recesiune ar trebui să fie folosit pentru reînsuflețirea mai întâi a acestora, cu ajutorul acestei finanţări şi know-how, acestea putând deveni centre de stabilitate în jurul cărora sistemul economic şi financiar al Uniunii Europene se poate redresa mai repede.
(PL) Domnule preşedinte, în timpul unor crize care se răspândesc, aş dori să felicit Comisia Europeană pentru distrugerea şantierelor navale poloneze.
Abordarea egoistă a elitei europene, bucuria lor în fața pierderii locurilor de muncă a peste 100 000 de oameni din şantierele navale şi firmele care lucrează cu acestea, va conduce, cu siguranţă, la apariția unui mare număr a acestor lucrători, în viitorul apropiat, pe piaţa muncii din Europa de vest.
Această decizie doar a adâncit criza europeană.
Sunt curios să aflu cum se va comporta elita europeană; vor arăta ei solidaritate cu statele membre în care criza s-a adâncit la o scară uriaşă sau doar îşi vor urmări propriile interese ?
Exact în momentul crizei va vedea societatea europeană dacă declaraţiile şi principiile care stau la baza Uniunii Europene sunt adevărate, sau dacă este vorba doar despre un joc al unor state împotriva altora în cadrul unei instituţii care a fost fondată pe principii nobile.
În acest context, sunt surprins de lipsa de reacţie din partea Comisiei faţă de măsurile luate în prezent de multe state membre ale UE care încalcă principii dominante, în timp ce Polonia a fost pedepsită pentru că a luat măsuri similare.
Domnule preşedinte, săptămâna trecută am primit câteva veşti bizare din Irlanda de Nord.
Era vorba despre faptul că domnul Sammy Wilson, Ministrul mediului din guvernul regional, a interzis o campanie de informare organizată de guvernul Regatului Unit al Marii Britanii privind eficienţa energetică.
Nu pot să cred că bunele motive din spatele ţintelor noastre comune privind clima şi energia - 20% mai puţin CO2, 20% surse de energie regenerabilă şi 20% mai multă eficienţă energetică - nu sunt acceptate în guvernul regional al unui stat membru.
Prin urmare, solicit Comisiei să afle care sunt motivele care se află în spatele acestei ciudate şi chiar bizare interdicţii în Irlanda de Nord.
Cred că şi un sceptic privind climatul, precum domnul Wilson, ar avea grijă de cetăţeni şi ar sprijini eficienţa energetică şi eforturile de a scădea factura la energie.
(PT) Astăzi, aş dori să subliniez o situaţie scandaloasă care implică Corticeira Amorim din Portugalia.
Profiturile acestei companii, cumulate pe ultimii doi ani, au depăşit 30 milioane EUR, cu mai mult de 6 milioane EUR înregistrate în 2008.
Cu toate acestea, în această lună, Corticeira Amorim a anunţat că vor fi concediaţi aproximativ 200 de lucrători.
S-a dat vina pe efectele crizei.
Totuşi, compania uită că aceşti lucrători au contribuit la construirea grupului, care valorează milioane şi care a primit ajutor de stat, inclusiv fonduri comunitare, pentru a genera profituri de milioane pe care le realizează încă.
În consecinţă, aş dori să protestez în această Cameră şi să îmi exprim indignarea față de acest anunţ, care reprezintă un scandal şi sper că toţi se vor alătura pentru a condamna companiile, care profită de această criză, pentru a concedia angajaţi, chiar dacă acestea continuă să obţină profituri mari.
Înainte de a invita următoarea persoană să ia cuvântul, permiteţi-mi să anunţ cu încântare că Dr Ayman Nour, parlamentarul egiptean care a fost condamnat la închisoare cu câţiva ani în urmă din motive pe care Consiliul UE nu le-a considerat grave, a fost eliberat astăzi.
Acesta a constituit subiectul multor rezoluţii ale Parlamentului European, astfel încât sunt foarte încântat să vă anunţ că acesta a fost acum eliberat.
(PL) Dle preşedinte, Polonia îşi retrimite membrii în Parlamentul European, însă capacitatea acestora de a acţiona în propria ţară este limitată.
Legislaţia poloneză nu oferă MPE niciun instrument legal care să asigure îndeplinirea eficientă a mandatului acestora.
Aceasta priveşte probleme semnificative, precum exercitarea unei influenţe eficiente asupra autorităţilor administrative centrale şi locale.
Senatorii şi membrii Parlamentului naţional au o serie de drepturi: dreptul de a primi informaţii de la organismele de stat, dreptul de a solicita informaţii de la autorităţile administrative centrale şi locale şi o perioadă legală de 40 de zile în care trebuie oferit un răspuns.
În Polonia, puţini sunt aceia care discută despre MPE, cu excepţia mijloacelor de informare în masă, atunci când caută subiecte ieftine.
Pe site-ul meu web, am informat alegătorii despre lipsa formelor legale de acţiune disponibile MPE.
Neglijenţa legislativă a grupurilor succesive de legislatori din Polonia este, în acest caz, binecunoscută.
Cred că Parlamentul European trebuie să solicite posibilităţi sporite pentru reprezentanţii săi pentru ca aceștia să poată acţiona în propriile lor ţări.
Dle preşedinte, distribuirea fondurilor UE prin loteria "primul venit, primul servit” este greşită.
Cu toate acestea, am fost martorii acesteia în Irlanda de Nord în această săptămână.
Ministrul care a decis distribuirea lipsită de raţiune a fondurilor de dezvoltare rurală UE pe această bază, provocând spectacolul umilitor şi bizar al fermierilor care au stat la rând timp de două zile pentru a-şi recupera o parte din bani, nu este un ministru potrivit să ocupe această funcţie.
Astfel, în acelaşi timp, aceasta a umilit fermierii care muncesc din greu şi a afişat o ignoranţă crasă faţă de cerinţele de bază privind distribuirea de fonduri UE.
Sursa acestui impediment este refuzul fără motiv al ministrului de a aloca fonduri suficiente pentru dezvoltarea rurală.
Suma demnă de compasiune de 50 milioane GBP care fost cuprinsă în axa 1 - din care doar 15 milioane GBP reprezintă fonduri de modernizare - este cea care a cauzat spectacolul de marţi.
Permiteţi-mi să-mi manifest în altă privinţă, în apărarea Dl Wilson, Ministrul Mediului din Irlanda de Nord, încântarea că acesta nu se încadrează în stereotipul pe care istericii schimbărilor climatice fără rațiune îl aşteaptă în acest Parlament.
Dle preşedinte, sondajul de opinie recent din Irish Times de luni a arătat creşterea susţinerii pentru Tratatul de la Lisabona în Irlanda, cu 51% din alegători declarând acum că vor vota "da”, în special în acest moment de fragilitate economică a Irlandei.
Aceasta reprezintă o creştere cu opt procente de la ultimul sondaj de opinie efectuat de Irish Times în luna noiembrie a anului trecut.
Votul negativ a scăzut, de asemenea, cu şase procente până la 33%.
În privinţa relaţiei noastre curente tensionate cu Uniunea Europeană, în absenţa capacităţii de conducere a guvernului actual, trebuie încercată soluţionarea cauzelor iniţiale ale deziluziei periodice a electoratului irlandez faţă de UE.
Trebuie să existe un angajament semnificativ faţă de poporul irlandez pentru a reconstrui înţelegerea şi susţinerea faţă de procesul european.
Acest deficit de comunicare poate fi întrerupt, permiţând informaţiilor pozitive despre avantajele apartenenței la UE să circule liber.
Cred că este important ca rolul pozitiv al Europei să fie evidenţiat cu ajutorul sistemelor noastre educaţionale.
Aceasta nu ar trebui să se aplice doar Irlandei, ci tuturor statelor membre.
Fac un apel pentru abordarea lipsei de comunicare cât mai curând posibil.
(BG) Doresc să vă atrag atenţia asupra problemei schismei repetate din Biserica Ortodoxă bulgară.
Această schismă a luat naştere într-un moment în care ţara era foarte politizată, într-un moment în care Biserica Ortodoxă bulgară, la fel ca multe alte structuri, a trebuit să-şi susţină poziţia în cadrul democratic al Bulgariei.
Din păcate, aceasta a condus la aşa-numitul "Al doilea Sinod” al Bisericii Ortodoxe bulgare, în ciuda Legii confesiunilor religioase din Bulgaria.
Această legislaţie este foarte liberală, ceea ce permite oricărei religii să fie înregistrate în Bulgaria cu condiţia să nu servească unor scopuri inumane.
Totuşi, aşa-numitul "Al doilea Sinod” doreşte să se înregistreze ca "Sfântul Sinod al Bisericii Ortodoxe bulgare”.
Legea declară că Biserica Ortodoxă bulgară are tradiţie în Bulgaria şi este scutită de obligația privind înregistrarea.
Alegerea patriarhului şi a membrilor Sfântului Sinod nu este supusă acţiunii legislative.
Apelez la toţi cei care preţuiesc libertatea cultelor, în conformitate cu nevoile spirituale personale, să nu se lase înşelaţi de definiţiile manipulatoare ale aşa-numitului "Al doilea Sinod”.
Acest Sinod nu poate fi înregistrat şi nu are nicio bază legală.
Dle preşedinte, alegerile de săptămâna trecută din Israel au indicat că majoritatea cetăţenilor susţin partidele care văd în întărirea forţelor armate cel mai bun mod de a proteja ţara.
Deşi partidul de centru, Kadima, a primit cel mai mare număr de voturi, faptul că partidele de dreapta deţin acum 65 de locuri în Knesset, în comparaţie cu 50 în alegerile anterioare, reflectă perspectivele în schimbare ale cetăţenilor israelieni referitoare la conflictul israelo-palestinian.
Aceste partide sunt mai degrabă în favoarea unei atitudini dure în loc să se bazeze pe ceea ce par a fi discuţii de pace nesfârşite şi ineficiente.
Orientul Mijlociu trebuie să fie una dintre priorităţile principale ale politicii externe şi de securitate comune a Uniunii Europene, iar stabilitatea întregii regiuni depinde, în mare măsură, de relaţiile israelo-palestiniene.
Este absolut esenţial, prin urmare, ca Uniunea Europeană să continue discuţiile de pace şi să restabilească speranţa israelienilor şi palestinienilor că este posibilă o coexistenţă paşnică.
(PL) Dle preşedinte, mâine, Vaclav Klaus, preşedintele Republicii Cehe, va vizita Parlamentul European.
Fără a neglija scandalul care a apărut la Praga, sperăm că preşedintele statului care deţine preşedinţia Uniunii Europene va fi primit cum se cuvine şi i se va acorda respectul datorat.
Opiniile justificate exprimate de preşedintele Klaus referitoare la Tratatul de la Lisabona au devenit subiectul încercărilor de a fi acoperite de rumoare, pentru a ascunde faptul că sursa principală de opoziţie la introducerea tratatului se dovedeşte a fi Germania.
Decizia Curţii Constituţionale din Karlsruhe va fi esenţială.
Conform rapoartelor din mass-media, jumătate din magistratură este foarte sceptică şi consideră că tratatul poate încălca constituţia naţională.
Aceasta arată că nimeni nu trebuie să se grăbească în ceea ce priveşte luarea unei decizii atât de importante şi acest lucru este înţeles, nu doar de preşedintele ceh aflat în vizită.
După alegerile din toamnă din România şi după formarea guvernului, la fel ca în Slovacia şi în România revine în forţă în viaţa politică instigarea antimaghiară.
Demonstraţia din 9 februarie din Sfântu Gheorghe, organizată de bisericile maghiare, a protestat tocmai împotriva acestui fenomen.
În petiţia formulată cu ocazia demonstraţiei, mii de localnici secui au protestat împotriva schimbării proporţiilor etnice în Ţara Secuilor, prin popularea direcţionată a regiunii cu grupuri de români din alte zone.
În mod absurd, dl preşedinte Traian Băsescu a acuzat secuii maghiari de epurare etnică.
Paralel cu aceasta, cu ocazia alegerilor pentru primăria Clujului, foile volante ale democraţilor instigau împotriva candidaţilor maghiari, folosind aceeaşi calomnie.
După decenii de discriminare şi privare de drepturi, cine acuză pe cine?
Doresc să atrag atenţia Parlamentului că în România, prin metode subtile, chiar şi acum continuă omogenizarea, românizarea Transilvaniei prin metoda schimbării artificiale a proporţiilor etnice.
Dle preşedinte, la 12 februarie 2009, membrului Parlamentului din Olanda, Geert Wilders, i-a fost refuzată intrarea în Marea Britanie prin ordinul Ministrului de Interne.
Niciodată până acum nu i-a fost refuzată intrarea unui politician ales democratic, reprezentând un partid democratic dintr-o ţară europeană democrată.
Pare ciudat că guvernul britanic a putut găsi mijloacele legale pentru a-i interzice intrarea dlui Wilders, dar nu poate împiedica intrarea diverşilor terorişti, extremişti politici şi religioşi, gangsterilor, criminalilor, violatorilor şi pedofililor din Uniunea Europeană şi, de fapt, din toată lumea.
Poate că interdicţia impusă asupra dlui Wilders are de-a face cu presupusa ameninţare adresată de un coleg britanic, Lordul Ahmed, potrivit căreia, dacă dl Wilders va apărea în Camera Lorzilor, 10 000 de demonstranţi islamişti vor apărea la intrare.
Acesta a fost un act de conciliere potrivit unei ideologii din Evul Mediu şi se pare că nu există deloc un schimb liber de idei între graniţele Uniunii Europene.
Dle preşedinte, în ceea ce priveşte tema Tratatului de la Lisabona, colegul meu a vorbit despre creşterea susţinerii Tratatului de către electoratul irlandez, însă aş dori să avertizez că numai cu o floare nu se face primăvară.
Cred că aceasta trebuie privită pe fondul unui sondaj de opinie Eurobarometru recent, care arată că susţinerea Irlandei în calitate de membră a UE a scăzut cu 10 procente, de la 77% în primăvara anului 2006 la 67% în toamna lui 2008.
Da, trebuie depuse eforturi pentru a convinge electoratul irlandez cu privire la beneficiile Uniunii Europene.
De aceea îmi exprim îngrijorarea cu privire la cei care doresc o dată mai apropiată pentru un al doilea referendum în Irlanda.
Cred că trebuie să fim precauţi, trebuie să acordăm timp clarificării problemelor care-i preocupă pe alegătorii irlandezi şi avem nevoie de timp pentru ca problemele respective să fie dezbătute complet şi în public - şi la timpul potrivit să-i dăm posibilitatea electoratului să-şi exprime opinia.
Actuala criză economică şi financiară reprezintă un test important pentru Europa care, mai mult ca oricând, trebuie să fie unită pentru a lua măsuri care vor permite o redresare a economiei în cel mai scurt timp.
Bugetele statelor membre sunt supuse la presiuni mari pentru a face faţă acestor provocări, motiv pentru care trebuie găsite cele mai bune instrumente şi acţiuni care să le permită acestora să nu depăşească foarte mult limitele prevăzute de Comisie pentru deficitul bugetar şi să nu existe măsuri protecţioniste ale unora din statele membre sau în favoarea unor producători privaţi.
Asemenea decizii trebuie să treacă rapid prin procedurile de adoptare pentru a evita extinderea crizei şi, mai ales, pentru a permite recâştigarea încrederii în pieţele financiare şi a evita extinderea crizei şi în domeniul politicului, având în vedere şi apropierea alegerilor pentru Parlamentul European.
O soluţie posibilă de finanţare a cheltuielilor publice ar putea fi emiterea de euro-obligaţiuni.
Trebuie însă să luăm în calcul şi riscul că, prin măsurile luate, ne îndatorăm excesiv şi este greu de evitat să nu ajungem la situaţia de a lăsa pe umerii generaţiilor viitoare plata acestor datorii.
(ES) Dle preşedinte, cu un an și jumătate în urmă, am adoptat Directiva privind serviciile media audiovizuale.
Textul respectiv se baza pe principiul respectării ţării de origine, pe care l-am stabilit ca fiind esenţial pentru asigurarea circulaţiei libere a informaţiilor din domeniul audiovizualului în cadrul Uniunii Europene.
Totuşi, directiva nu poate fi aplicată în ţara mea, Spania, deoarece există în cadrul unui stat membru.
Comunitatea Valencia impune principiul diametral opus şi, din motive politice, aceasta forţează închiderea releelor care, până în prezent, au permis cetăţenilor să primească semnalele televiziunii publice din Catalonia.
Cu alte cuvinte, există o libertate completă de circulaţie a informaţiilor audiovizuale între statele membre ale Uniunii Europene dar, în acelaşi timp, trebuie relatat faptul că, în Spania, există autorităţi care se tem de această libertate culturală, care este atât de esenţială.
Este atât de esenţială încât a fost impusă în toată Europa şi cu toate acestea, în Spania, unii nu pot recepţiona programele de televiziune difuzate de alţii.
Acesta este paradoxul pe care am dorit să vi-l împărtăşesc.
(PL) (iniţial microfonul a fost oprit) perioade tragice din istoria umanităţii.
Pe parcursul acesteia, zeci de milioane de oameni şi-au găsit sfârşitul.
Multe dintre acele victime şi-au pierdut viaţa în una dintre cele peste douăsprezece mii de lagăre de exterminare şi de concentrare germane care au funcţionat pe teritoriul celui de-al treilea Reich şi în ţările ocupate.
Astăzi, se fac încercări de a distorsiona adevărul despre acei ani tragici şi sunt diseminate informaţii cu privire la faptul că aceste lagăre erau poloneze sau letone, iar nu germane.
În acest sens, presa germană constituie o forţă majoră.
Recent, în Die Welt s-a scris că Majdanek a fost un lagăr de concentrare polonez.
În legătură cu aceasta, am pregătit un proiect de rezoluţie care doreşte să standardizeze nomenclatura lagărelor de concentrare prin adăugarea la numele acestora a cuvintelor lagăr de concentrare "german” sau "nazist”.
Iniţiativa mea a fost acceptată de Grupul Uniunea pentru Europa Naţiunilor dar, din păcate, am primit informaţii că aceasta a fost blocată de Conferinţa preşedinţilor.
Doamnelor şi domnilor, Uniunea Europeană poate dura şi se poate dezvolta doar atunci când este ghidată de adevărul istoric şi de respectul pentru drepturile omului.
Prin urmare, adresez o cerere colegilor mei membri pentru susţinerea iniţiativei U, astfel încât nimeni să nu mai distorsioneze vreodată istoria sau să facă din victime călăi şi din călăi victime.
Deoarece în ultima vreme câţiva colegi maghiari s-au plâns că în România nu le sunt respectate drepturile, doresc să fac câteva precizări.
Apropierea campaniei electorale nu ar trebui să dea naştere la atacuri şi insulte la adresa unui stat de drept care, prin legislaţia sa, a oferit un exemplu în domeniul relaţiilor interetnice.
Respectarea drepturilor minorităţilor este garantată de Constituţia României.
Cetăţenii de naţionalitate maghiară sunt proporţional reprezentaţi în structurile administrative locale, partidele minorităţii maghiare având 195 de primari şi patru preşedinţi de consilii judeţene, 2.684 de consilieri locali şi 108 consilieri judeţeni.
Având majoritatea în consiliile locale şi judeţene susmenţionate, aceştia gestionează bugetele locale după voinţa lor; asta înseamnă autonomie locală.
La nivel parlamentar, minoritatea maghiară are trei membri în Parlamentul European, 22 de deputaţi şi nouă senatori în parlamentul naţional şi a participat la guvernarea României în ultimii doisprezece ani.
Plângerile auzite sunt pure declaraţii electorale politicianiste.
(ES) Dle preşedinte, referendumul din Venezuela s-a încheiat cu victoria campaniei "da”, care a fost recunoscută cu eleganţă de către opoziţia democratică.
De asemenea, este adevărat că nu a existat o egalitate de şanse în timpul campaniei şi că partidul aflat la guvernare a avut susţinerea copleşitoare a întregului aparat de stat, în timp ce opoziţia a fost supusă intimidării şi constrângerii permanente.
Chiar şi în aceste condiţii, ţara a fost practic împărţită în două şi va fi foarte dificil să se construiască un viitor doar cu unul dintre aceste grupuri.
Uniunea Europeană trebuie să promoveze dialogul, includerea şi consensul între liderii politici şi sociali din Venezuela pentru binele ţării.
Atitudinile viscerale, condamnarea şi insultele nu vor putea ajuta Venezuela să-şi găsească drumul către un viitor democratic, pluralist şi liber.
Prin urmare, criticăm decizia guvernului venezuelean de a expulza un membru spaniol şi, în special, modul în care a avut loc acest lucru.
Cu toate acestea, facem un apel în acest Parlament pentru a preveni ca reprezentanţii noştri, atunci când vizitează ţări terţe, să facă declaraţii care încalcă legislaţia locală curentă şi, în special, care insultă un şef de stat, oricât ar fi acesta de blamabil.
Astfel de atitudini compromit viitoarele misiuni ale Parlamentului European în alte ţări.
Dle preşedinte, doresc să mă refer la problema etichetării transparente şi precise a alimentelor şi, în special, mă refer la carnea de pasăre şi de porc.
În prezent, carnea poate fi transportată din afara UE în UE, procesată substanţial - şi prin aceasta mă refer la produse pane sau în amestec - şi apoi etichetată şi vândută ca produs UE.
Aceasta este o absurditate şi etichetarea are scopul de a înşela consumatorii.
Avem nevoie de înscrierea pe etichetă a ţării de origine, astfel încât consumatorii să poată alege în cunoştinţă de cauză.
De asemenea, există o situaţie în care carnea de porc şi de pasăre a fost congelată, apoi dezgheţată, etichetată şi vândută ca fiind proaspătă.
Acesta nu este doar un exemplu de etichetare incorectă, ci prezintă un potenţial pericol pentru sănătatea umană.
Menţionez că Hillary Benn, Ministrul Mediului din Marea Britanie şi Ministrul alternativ al opoziţiei, au solicitat o etichetare mai clară.
Sunt convins că va exista un suport major în cadrul UE şi că nimeni nu doreşte să înşele consumatorii.
Doresc să solicit Comisiei rezolvarea acestei probleme în mod urgent.
(PL) Dle preşedinte, într-o şedinţă care a avut loc astăzi, Grupul Uniunea pentru Europa Naţiunilor a adoptat în unanimitate un proiect de rezoluţie care solicită declararea zilei de 25 mai ca Ziua eroilor luptei împotriva totalitarismului.
Textul acesteia va fi trimis, în curând, reprezentanţilor celor mai înalte autorităţi ale UE, inclusiv dlui Pöttering.
Alegerea zilei de 25 mai nu este întâmplătoare - în această zi, în 1948, autorităţile Sovietice l-au ucis pe căpitanul de cavalerie Witold Pilecki, soldatul polonez care a devenit în mod voluntar, prizonier în lagărul de exterminare de la Auschwitz, pentru a pune bazele unei mişcări de rezistenţă.
Mai târziu acesta a evadat şi până la sfârşitul războiului, a luptat împotriva Naziştilor, iar apoi, după ce armata sovietică a intrat în Polonia, acesta a început o luptă clandestină împotriva ocupanţilor care au urmat.
Pilecki a fost doar unul dintre mulţi europeni care şi-au pierdut viaţa în lupta împotriva sistemelor totalitare brutale.
Mulţi rămân necunoscuţi, însă curajul şi devotamentul tuturor merită să fie comemorat.
Prin urmare, vă solicit, dle preşedinte, să susţineţi iniţiativa grupului nostru.
Istoria recentă a Uniunii Europene consemnează poveştile de succes în ceea ce priveşte protecţia drepturilor minorităţilor.
Este şi cazul minorităţii maghiare din România.
Această minoritate beneficiază de o varietate de drepturi, inclusiv poziţii în administraţie, iar aceste drepturi au fost constant susţinute de preşedintele României Traian Băsescu.
Totuşi în alte zone, mai avem foarte multe de făcut şi aş vrea să vorbesc aici de problema comunităţii rrome.
Acesta este un test pentru capacitatea Uniunii Europene de a integra grupuri cu risc mare de excluziune.
Cazul handbalistului român Marian Cozma, ucis cu bestialitate de doi reprezentanţi ai comunităţii rrome din Ungaria, ne arată, încă o dată, că infracţionalitatea nu are graniţe şi că ignorarea problemelor acestei comunităţi este contraproductivă.
Situaţia acestei minorităţi, inerent transnaţională şi cu risc mare de excluziune, nu poate fi ameliorată decât printr-o politică concertată la nivel european.
În acest sens, am depus împreună cu colegul meu Rareş Niculescu o rezoluţie privind crearea unei Agenţii europene pentru rromi.
Uniunea are o strategie privind minoritatea rroma, dar nu are o agenţie care să o implementeze coerent şi eficient.
Pentru a rămâne relevantă pe plan internaţional, dar şi pentru a-şi păstra coeziunea internă, Uniunea trebuie să fie capabilă să creeze un mediu paneuropean tolerant.
(ES) Dle preşedinte, tocmai m-am întors din Venezuela, unde am fost invitat de către autoritatea electorală, în calitate de membru al unui grup de sprijin electoral internaţional pentru referendumul din 15 februarie.
Membrii europeni ai grupului au transmis un raport Consiliului Electoral Naţional, cu o evaluare generală pozitivă a procesului în ceea ce priveşte organizarea, transparenţa, participarea, libertatea şi secretul votului, precum şi siguranţa în toate fazele acestuia.
Privind declaraţiile pe care dl Herrero le-a făcut la televiziunea venezueleană, vă pot spune că acestea au avut drept scop să anuleze legitimitatea procesului electoral, au adus acuzaţii grave la adresa instituţiilor democratice din această ţară şi s-au învecinat cu amestecul în politica internă a unei ţări suverane.
Parlamentul nu ar trebui să încurajeze niciun tip de confruntare cu instituţiile democratice din Venezuela.
Totuşi, dlui Hererro îi revine responsabilitatea de a oferi explicaţii Parlamentului pentru o acţiune care ne afectează pe toţi.
Resping acuzaţiile pe care colegii mei, Sógor Csaba şi Tőkés László, le-au adus la adresa României.
România este o ţară membră a Uniunii Europene, a NATO, a Consiliului Europei, a Organizaţiei pentru Securitate şi Cooperare în Europa şi respectă la standarde europene drepturile omului şi drepturile persoanelor aparţinând minorităţilor naţionale.
România aplică, în litera şi în spiritul lor, toate tratatele internaţionale relevante în domeniu.
Prin lege, limba maghiară se utilizează în administraţie în toate localităţile şi judeţele unde persoanele aparţinând minorităţii maghiare reprezintă peste 20% din populaţie.
Este o situaţie de fapt şi de drept.
România oferă posibilităţi foarte largi de educaţie în limba maternă maghiară în grădiniţe, şcoli, licee, şcoli profesionale, facultăţi, masterate şi doctorate.
În zonele în care locuiesc etnici maghiari, alături de români, este o regulă bine respectată să funcţioneze în şcoli secţii cu limba de predare maghiară pentru toţi copiii de origine maghiară.
Şi dacă cumva au uitat dânşii, Universitatea Babeş-Bolyai din Cluj-Napoca are trei secţii cu predare în limbile română, maghiară şi respectiv germană, plus o puternică dezvoltare instituţională a studiilor ebraice, dar şi locuri speciale pentru rromi.
(HU) Dle preşedinte aş dori să îi felicit pe cei care au creat pagina oficială de internet a Parlamentului European, precum şi serviciul de presă al PE pentru faptul că respectă multilingvismul, indicând denumirile locurilor în limba naţională a fiecărei pagini web.
Acest lucru permite cetăţenilor Uniunii Europene să obţină informaţii în limba lor maternă cu privire la celelalte 26 de ţări.
Pagina în limba cehă referitoare la Germania, menţionează Köln drept Kolín, în timp de pagina în limba franceză indică acelaşi oraş drept Cologne.
Paginile în limba slovacă referitoare la Ungaria indică denumirile oraşelor în limba slovacă, după cum este şi normal.
Ar trebui să fie la fel de natural ca maghiarii care trăiesc în Slovacia să facă referire la satul sau la oraşul în care s-au născut în limba lor maternă, respectiv limba maghiară.
În consecinţă, salut faptul că Parlamentul slovac a adoptat o lege privind educaţia publică care prevede că denumirile geografice trebuie să fie indicate în manualele tipărite în limba populaţiei minoritare în limba minorităţii respective.
Prin urmare, în cazul în care legea este pusă în aplicare, se va putea reveni la situaţia de fapt anterioară, iar maghiarii vor putea utiliza din nou denumirile locurilor în limba maghiară.
Dle preşedinte, doresc să vă atrag atenţia cu privire la situaţia care a apărut în circumscripţia electorală de care aparţin, ieri dimineaţă, atunci când fermierii au fost obligaţi să stea la rând în faţa birourilor administraţiei, în unele cazuri timp de două nopţi, pentru a solicita subvenții UE pentru modernizarea fermelor.
Ministerul Agriculturii a decis să aloce aceste subvenții conform principiului "primul venit, primul servit”.
Acesta poate fi descris doar ca un mod inadecvat de a trata alocarea fondurilor UE pentru dezvoltare rurală.
Prin urmare, am luat la cunoştinţă cu satisfacţie că un oficial al Comisiei şi-a exprimat ieri suspiciunea cu privire la valabilitatea acestei proceduri de alocare.
Cunoaştem faptul că nu toţi fermierii pot beneficia de pe urma acestui pachet special de finanţare.
Totuşi, consider că situaţia demonstrează, în mod clar, situaţia disperată a industriei agricole, cu siguranţă în regiunea mea, dacă fermierii trebuie să stea la rând zile în şir afară, în timpul iernii, într-o încercare de a-şi asigura sumele modeste provenite din finanţarea UE.
Punerea în aplicare a pachetului energie schimbări climatice presupune investiţii semnificative în măsuri de reducere a emisiilor de gaze cu efect de seră.
Sectorul clădirilor este responsabil de 40% din consumul de energie primară.
Creşterea eficienţei energetice a clădirilor contribuie la reducerea consumului de energie primară şi la reducerea emisiilor de dioxid de carbon.
Anul viitor Comisia împreună cu statele membre vor evalua, la mijlocul perioadei 2007-2013, programele operaţionale şi gradul de absorbţie a fondurilor structurale.
Solicit statelor membre să îşi revizuiască modul de utilizare a fondurilor structurale, dând prioritate eficienţei energetice a clădirilor şi mobilităţii urbane, pentru perioada 2010-2013.
Solicit Comisiei Europene şi statelor membre să mărească la 15% procentul de 3% din FEDER alocat fiecărui stat membru pentru cheltuielile legate de ameliorarea eficienţei energetice a clădirilor şi utilizarea energiei regenerabile.
Această creştere va oferi statelor membre o mai mare flexibilitate în utilizarea fondurilor structurale, accelerând absorbţia acestora, mai ales în această perioadă de criză economică.
(PL) Dle preşedinte, doresc să vă aduc la cunoştinţă, cu mare tristeţe şi nemulţumire profundă, că un compatriot, un inginer polonez, a decedat recent în Pakistan, acesta fiind un alt cetăţean al unei ţări UE care a decedat în regiunea respectivă.
Acesta este, în plus, un alt caz de deces care demonstrează existenţa unei lumi a antivalorilor, a unei lumi care nu recunoaşte un lucru care, în alte civilizaţii, este considerat sacru - viaţa umană.
Consider că acest fapt dramatic şi, într-adevăr, repetat, trebuie să constituie pentru noi alt semnal şi motiv semnificativ de a ne uni în lupta contra societăţii de antivalori şi de a ne uni, de asemenea, în lupta politică şi în context - şi trebuie spus direct - într-un front comun contra terorismului.
Cred că acei politicieni din Uniunea Europeană care consideră că teroarea poate fi combătută fără violenţă se înşeală.
(CS) Criza economică în creştere afectează toate ţările din Uniunea Europeană.
Totuşi, creşterea şomajului nu este un motiv să încălcăm principiile de bază ale pieţei comune.
Aș dori să exprim un protest în cadrul Parlamentului împotriva declaraţiilor făcute de preşedintele Franţei, Nicolas Sarkozy, în care acesta a solicitat mărcii franceze Peugeot să-şi relocalizeze o uzină din oraşul ceh Kolín înapoi în Franţa.
Astfel de declaraţii ale politicienilor care doresc să protejeze şi să restricţioneze companiile în timpuri de criză sunt complet nejustificate.
Încercările de protecţionism şi de izolare a unei ţări sunt de nedorit şi subminează semnificaţia Uniunii Europene.
Preşedintele sucursalei Dallas al Băncii Rezervelor Federale, Richard Fisher, a declarat:
"Protecţionismul este ca o doză de cocaină pentru o economie.
Îţi poate ridica moralul, dar cauzează dependenţă şi duce la deces economic.”
Să ţinem cont de acest lucru, să rezistăm presiunilor populiste şi să nu ne pierdem calmul în faţa crizei.
Să ne concentrăm asupra menţinerii priorităţilor preşedinţiei Cehe şi să promovăm ideea unei Europe deschise lipsită de bariere.
Dle preşedinte, un guvern de largă coaliţie s-a instalat în România după alegerile din noiembrie anul trecut, cu o cotă parlamentară de 73% în cele două camere ale Parlamentului român.
Una dintre primele măsuri adoptate de această coaliţie a fost să elaboreze o schemă pentru a împărţi între ei poziţiile principale de conducere din instituţiile publice controlate de stat şi din administraţia publică din România.
Aceasta este o situaţie inacceptabilă din două motive.
Mai întâi, aceasta conduce la reînnoirea apartenenţei la un partid în administraţia de stat, ceea ce contravine legii privind statutul funcţionarilor publici.
În al doilea rând, în regiunile în care populaţia de etnie maghiară formează majoritatea, măsura prezintă şi un aspect antiminoritar: funcţionarii publici de etnie maghiară sunt înlocuiţi cu persoane de etnie română.
La 8 februarie, la o întrunire publică din Sfântu Gheorghe/Sepsiszentgyörgy, România, au participat peste 3 000 de persoane care au protestat împotriva jocurilor politice ale partidelor din România şi au solicitat respectarea drepturilor comunităţilor maghiare.
Dle preşedinte, în ceea ce privește raportul referitor la drepturile pacienţilor la asistenţa medicală transfrontalieră, doresc să evidenţiez problema dreptului pacienţilor de a fi informaţi cu privire la opţiunile disponibile de îngrijire medicală şi tratament.
Pacienţii europeni trebuie să aibă acces la informaţii medicale de calitate cu privire la cele mai noi medicamente disponibile, la opţiunile de tratament la domiciliu şi în străinătate, la implicaţiile legale şi financiare de a fi trataţi în străinătate, precum și la rambursarea costurilor legate de tratament şi multe alte domenii.
Pentru moment, nu avem informaţii de această calitate.
Probabil există unele iniţiative naţionale, dar niciuna care să fie eficientă la nivel european.
Problemele cu care ne confruntăm sunt europene.
Prin urmare, susţin ideea instituirii unei reţele europene de educaţie medicală.
O astfel de reţea ar fi formată din organizaţii ale pacienţilor din toate statele membre şi ar trebui să funcţioneze în strânsă colaborare cu sectorul sanitar şi cu factorii de decizie politică.
În speranţa aducerii la cunoştinţa Comisiei a necesităţii de a informa mai bine cei 150 de milioane de pacienţi europeni, am iniţiat o declaraţie scrisă cu privire la educaţia medicale.
Cu toţii am fost pacienţi la un moment dat şi nu ştim niciodată când acest lucru se va întâmpla din nou.
Astăzi şi mâine veţi întâlni aici câţiva tineri studenţi din Republica Moldova.
Ei au venit la Parlamentul European pentru că la ei acasă nu pot vorbi, sau pot vorbi dar suportă represaliile.
Toate rapoartele Comisiei Europene, audierile noastre în Comisia pentru drepturile omului, precum şi rapoartele societăţii civile din Moldova ne arată că libertatea de expresie este adesea încălcată şi că mass-media nu poate fi independentă.
Zeci de tineri care utilizau forumurile pe internet pentru a-şi exprima opiniile au fost anchetaţi şi ameninţaţi cu dosare penale în 2008.
Vă rog să îi priviţi, să îi invitaţi în birourile dumneavoastră şi să îi ascultaţi şi să semnaţi declaraţia scrisă nr. 13/2009 care a fost creată pentru ei, pentru a le da libertatea de a se exprima, pentru această generaţie de la graniţa de răsărit a Europei noastre unite.
Dle preşedinte, în temeiul Directivei 2000/84/CE, ora oficială de vară începe în ultima duminică din luna martie şi se termină în ultima duminică din luna octombrie.
Propun ca această perioadă să fie extinsă pentru a maximiza multe beneficii economice, de siguranţă şi de mediu, care sunt asociate cu perioada orei oficiale de vară.
În 2005, Statele Unite ale Americii au pus în aplicare un program privind extinderea orei oficiale de vară cu patru săptămâni - trei săptămâni în plus primăvara şi o săptămână în plus toamna.
Există deja dovezi clare că aceasta a condus la reducerea, atât a consumului de energie, cât şi a emisiilor de dioxid de carbon.
De fapt, un raport al Departamentului pentru Energie al SUA a stabilit că extinderea orei oficiale de vară cu patru săptămâni a economisit suficientă electricitate pentru a alimenta 100 000 de case pe an.
În mod similar, un studiu recent al Universităţii Cambridge sugerează, de asemenea, că extinderea orei oficiale de vară ar determina scăderea consumului de energie şi a emisiilor de dioxid de carbon întrucât, pe durata perioadei de consum maxim de la 4 p.m. la 9 p.m. zilnic, multe dintre centralele electrice auxiliare mai costisitoare şi mai poluante sunt puse în funcțiune.
În calitate de raportor al revizuirii schemei de comercializare a certificatelor de emisii în UE (EU ETS), care a constituit piatra de temelie a pachetului pentru climă şi energie al UE adoptat în decembrie anul trecut de acest Parlament, solicit insistent să consideraţi această propunere ca o contribuţie la atingerea ţintei de 2 °C. Prin urmare, doresc modificarea Directivei privind ora oficială de vară.
(DE) Dle preşedinte, aş dori să prezint două propuneri.
Tratatul de la Lisabona a fost menţionat în mod repetat astăzi.
Ar trebui să ne aşteptăm cel puţin ca acest Parlament să poată face distincţia dintre un opozant al Tratatului de la Lisabona şi un opozant al UE.
În plus, dacă irlandezii ar trebui să voteze încă o dată, este de dorit ca aceştia să aibă o oportunitate reală în loc să existe o manipulare pentru a submina normele care au fost puse în aplicare până acum, în conformitate cu care "da” şi "nu” au o şansă egală să apară în public, lucru care trebuie să fie apoi salutat drept un triumf al democraţiei - sau al cui?
A doua problemă este că, bineînţeles, acest Parlament este foarte arogant cu privire la viitoarele alegeri.
Sugerez o investigaţie în ceea ce priveşte abordarea specifică pe care acest Parlament o afişează faţă de problemele crizei financiare globale de-a lungul anilor şi unde au mers voturile fiecăruia, întrucât astfel vom descoperi că majoritatea celora care se pretind acum pompieri au ajutat, de fapt, la pornirea incendiului.
(LT) În luna ianuarie, Comisia Europeană a furnizat un pachet de propuneri suplimentare privind finanţarea proiectelor pentru energie şi reţeaua în bandă largă prevăzute în planul european pentru redresare economică.
S-a propus ca 5 miliarde EUR să fie alocate acestor proiecte, utilizând 3,5 miliarde EUR din bugetul pentru agricultură pe 2008.
Cu toate acestea, săptămâna trecută 6 state au blocat propunerea Comisiei.
În mod evident, acestea sunt chiar ţările care formează perspectiva financiară actuală şi au solicitat o reducere a plăţilor la bugetul UE la 1% din PIB.
Ne întoarcem la naţionalism şi protecţionism, care au fost respinse în mod constant timp de 50 de ani, chiar de la înfiinţarea Comunităţii.
Stimaţi membri, doar solidaritatea între state ne poate ajuta să facem faţă provocărilor crizei financiare şi economice şi să asigurăm viitorul UE.
Acest punct a fost închis.
Revizuirea Instrumentului politicii europene de vecinătate şi parteneriat (dezbatere)
Următorul punct este raportul întocmit de Konrad Szymański, în numele Comisiei pentru afaceri externe, referitor la revizuirea Instrumentului european de vecinătate şi parteneriat.
Dle preşedinte, aș dori foarte mult să mă adresez şi unui reprezentant al Consiliului, dar Consiliul a decis să nu trimită niciun reprezentant la această dezbatere.
Cred că este un neajuns şi un obicei dăunător.
Şi cred că preşedintele ar trebui să reacţioneze la această situaţie.
Revenind la subiectul vecinătăţii, trebuie să recunoaştem, trebuie să fim conştienţi, că ţările care se învecinează cu Uniunea Europeană suferă o schimbare foarte dinamică.
Prin urmare, avem nevoie de schimbări în cadrul politicii de vecinătate.
Uniunea pentru Mediterana este răspunsul nostru la necesităţile sudului şi Sinergia Mării Negre răspunde provocării care s-a intensificat odată cu extinderea Uniunii Europene.
Parteneriatul estic este un răspuns oportun la aşteptările vecinilor noştri europeni de la est.
Pentru a atinge obiectivele pe care le-am stabilit în ultimii ani pentru politica de vecinătate, cetăţenii ţărilor învecinate trebuie să simtă o apropiere politică şi economică reală faţă de UE.
De aceea este atât de important să stabilim o zonă vastă a liberului schimb şi să acţionăm rapid pentru a reduce taxele de viză, cu propunerea liberalizării vizelor pentru o parte semnificativă a acestor ţări, ca obiectiv final.
Includerea energiei între cele mai importante obiective ale politicii de vecinătate trebuie să fie ţelul nostru comun, interesul nostru reciproc şi acesta include alocarea resurselor noastre financiare în vederea modernizării reţelelor independente de transfer a energiei, în special în est şi sud.
Doar în acest mod vom obţine apropierea politică de Ucraina, Georgia, Moldova, Armenia şi, în cele din urmă, de Azerbaidjan, iar în viitor - menţinând, de asemenea, un echilibru potrivit - de cele cinci republici din Asia Centrală.
Atunci când vorbim despre aspectul estic al vecinătăţii, ajungem inevitabil la problema Rusiei şi a parteneriatului cu această ţară.
Astăzi, în timp ce ne aflăm în pragul negocierilor privind un nou acord, putem, totuşi, să spunem un singur lucru -Rusia este o provocare pentru securitate în vecinătatea noastră comună.
Este foarte dificil să vedem în Rusia un partener în acest domeniu.
Aici, ajungem la problema politică fundamentală a extinderii UE către est.
Procesul de vecinătate nu înlocuieşte, bineînţeles, lărgirea, dar nu poate fi separat de perspectiva calităţii de membru în cazul ţărilor europene.
Fără această perspectivă, eforturile noastre vor fi semnificativ diminuate.
Cu această ocazie, doresc să mulţumesc tuturor coordonatorilor pentru afaceri externe din grupurile politice, coraportorilor şi, de asemenea, Secretariatului Comisiei pentru afaceri externe, fără ajutorul cărora nu ar fi fost posibil să pregătim un raport care se bucură în prezent de o susţinere largă, după cum se poate vedea prin numărul redus de amendamente depuse în sesiunea plenară.
Acest lucru va facilita, în mod semnificativ, votul de mâine.
membră a Comisiei. -Dle preşedinte, cu doi ani şi jumătate în urmă, Parlamentul şi Consiliul au adoptat propunerea Comisiei de simplificare a instrumentelor financiare externe.
Am eficientizat multe instrumente diferite, dintre care unul a fost Instrumentul european de vecinătate şi parteneriat (ENPI).
Acesta este un instrument foarte important deoarece întăreşte cooperarea noastră externă, o face mai "intervenţionistă” şi urmăreşte mai bine finanţarea pentru susţinerea sectoarelor cheie.
Am fost foarte bucuros să citesc comentariile dlui Szymański şi să constat că acesta consideră că reglementarea ENPI este adecvată şi valabilă în scopul cooperării cu ţările noastre vecine.
Constatările preliminare ale revizuirii indică exact în aceeaşi direcţie.
Programele naţionale ENPI sprijină punerea în aplicare a planurilor de acţiune ENPI şi reflectă ambiţia UE şi a ţărilor partenere.
Într-un fel, acestea au fost mijloacele de transmitere a reformelor politice şi economice pe care dorim să le încurajăm prin intermediul ENPI.
În plus, instrumente precum înfrăţirea şi TAIEX oferă sprijin pentru construcția instituţională, apropierea legislativă şi alinierea reglementărilor.
Operaţiile de sprijin sectorial şi bugetar sunt utilizate pentru a promova agenda aprobată a reformei.
Diferitele abordări şi dimensiuni regionale ENPI sunt sprijinite prin programe regionale specifice.
A fost creat un program multinaţional, în special, pentru a pune în aplicare iniţiative foarte vizibile comune tuturor ţările învecinate, precum TEMPUS, Erasmus Mundus sau CIUDAD.
Componenta cooperării inovatoare transfrontaliere a fost lansată cu succes.
Toate acestea arată, în mod clar, că acordul din 2006 asupra reglementării ENPI ne-a pus la dispoziție un instrument care ne permite să oferim şi să producem rezultate tangibile.
Există întotdeauna loc de mai bine şi sunt întotdeauna recunoscătoare pentru sugestii.
Vreau să mai precizez că raportul, în primul rând, subliniază necesitatea de a avea în continuare consultări cu societatea civilă şi cu autorităţile locale, ceea ce şi facem deja.
În al doilea rând, am observat dorinţa dumneavoastră pentru acţiuni mai ambiţioase în domeniile democraţiei, statului de drept şi drepturilor omului.
După cum ştiţi, aceste subiecte sunt deja în fruntea cooperării noastre cu ţările partenere, iar reformele politice şi buna guvernare se află în centrul ENP.
Avem, de asemenea, proiecte cu obiectivul precis de a întări justiţia.
Totuşi, să fim oneşti.
Mai întâi, întrucât partenerii noştri se confruntă cu provocări structurale importante, nu ne putem aştepta ca situaţia să se schimbe peste noapte şi, după cum spunea Lord Patten: "democraţia nu este cafea instant”.
Cred că acest lucru este foarte adevărat.
În al treilea rând, observ că raportul solicită mai multe resurse.
În mod clar, mai multe resurse îmbunătăţesc efectele - este adevărat.
În primii doi ani, a trebuit să revenim la autoritatea bugetară de mai multe ori, pentru a solicita fonduri suplimentare suficiente, de exemplu, pentru Palestina şi Georgia.
Prin urmare, am propus să atragem fonduri noi pentru un Parteneriat estic ambiţios, pe care-l vom dezbate în curând în Parlament.
În final, doresc să precizez că sunt foarte mulţumită să observ că raportul salută propunerea recentă a Comisiei privind Parteneriatul estic, pe care o considerăm o dimensiune multilaterală foarte importantă, împreună cu Uniunea pentru Mediterana şi Marea Neagră.
Sper că voi avea în continuare susţinerea şi înţelegerea dumneavoastră.
ENPI înființat după lărgirea UE din 2004 se aplică în 17 ţări, din care 15 sunt considerate ţări în curs de dezvoltare.
Instrumentul include noii vecini ai UE: Armenia, Azerbaijan, Georgia, Ucraina, Moldova şi Belarus.
Securitatea vecinilor noştri estici, în special, securitatea energetică din Ucraina şi Belarus, constituie şi securitatea UE.
Acest lucru a fost demonstrat de către criza gazelor Ucraina-Rusia de Anul Nou care a devenit deja o tradiţie.
Conflictul militar din vara trecută din Georgia ne-a forţat să analizăm securitatea statelor UE şi ameninţarea la adresa independenţei.
În faţa unei astfel de situaţii, propun, după cum am făcut şi anterior, crearea unei adunări a vecinătăţii estice, Euroeast, cu participarea Parlamentului European şi bazată pe principiile adunărilor Euromed şi EuroLat, cu obiectivul de a pune în aplicare ENPI în ţările Europei de Est.
Sunt încântată că acest aspect a fost aprobat, de asemenea, în raport.
Euroeast va oferi Parlamentului European oportunitatea să acorde atenţie egală tuturor vecinilor şi ţărilor în curs de dezvoltare.
raportor pentru aviz al Comisiei pentru dezvoltare regională. -Dle preşedinte, doresc să-l felicit pe colegul meu, dl Szymański, pentru raportul său foarte bun.
În numele Comisiei pentru dezvoltare regională, salut includerea cooperării transfrontaliere în domeniul de aplicare al reglementării ENPI, ca un instrument de dezvoltare a unor proiecte comune şi de consolidare a relaţiilor dintre ţările ENP şi statele membre UE.
În acelaşi timp, doresc să evidenţiez necesitatea monitorizării regulate a gestionării şi punerii în aplicare a programelor operaţionale comune de ambele părţi ale graniţelor UE.
Cooperarea transfrontalieră trebuie să contribuie la dezvoltarea durabilă integrată între regiunile învecinate.
Solicităm Comisiei să pregătească o prezentare detaliată a tuturor programelor operaţionale comune aprobate pentru perioada financiară curentă, împreună cu o evaluare a modului de respectare a principiilor de transparenţă, eficienţă şi parteneriat.
O astfel de evaluare, împreună cu un inventar al celor mai frecvente probleme pe care le întâmpină autorităţile de conducere, trebuie să contribuie la găsirea unor soluţii mai adecvate pentru următoarea perioadă de programare.
Încurajez, de asemenea, Comisia să faciliteze schimbul de experienţă şi de bune practici în cadrul cooperării transfrontaliere între programele şi proiectele ENP, pe de o parte, şi acţiunile întreprinse în temeiul obiectivului privind cooperarea teritorială europeană şi pentru iniţiativa comunitară Interreg IIIA deja finalizată, pe de altă parte.
În sfârșit, Comisia pentru dezvoltare regională consideră că ENPI trebuie să se concentreze asupra unei strategii echilibrate între est şi sud, cu abordări specifice pentru ambele zone.
în numele Grupului PPE-DE. - Dle preşedinte, doresc să-l felicit, de asemenea, pe dl Szymański pentru raportul său complet, care va fi susţinut de grupul nostru la votarea de mâine.
Aș dori să-l felicit, de asemenea, pe comisarul Ferrero Waldner, atât pentru succesul ENPI, cât şi al altor proiecte viitoare, subliniind necesitatea unui parteneriat estic privind, în special, vecinii şi partenerii noştri estici, precum şi Sinergia Mării Negre.
Odată ce acestea sunt constituite şi au propria identitate - de exemplu, cu o adunare parlamentară etc., astfel cum procedăm pentru Mediterana - poate că acestea îşi vor asuma o identitate distinctă, chiar în modul în care acestea sunt finanţate.
Disting o anumită rivalitate - sau, să spunem, anxietate - în rândul membrilor.
Tocmai am aflat despre a nu crea un lucru în detrimentul financiar al altuia.
Acest lucru nu ar trebui să se întâmple.
Ştim că Uniunea pentru Mediterana, Parteneriatul estic şi Sinergia Mării Negre etc., sunt în interesul Uniunii Europene.
Aceste aranjamente nu ar trebui să fie un motiv pentru ca ţărilor care aspiră să adere la Uniunea Europeană să li se repete mereu că aceasta nu este o alternativă la calitatea de membru cu privire la care unii își exprimă îngrijorarea.
Dle preşedinte, Instrumentul de vecinătate şi parteneriat trebuie revizuit pentru a asigura proceduri mai simple şi, în acelaşi timp, pentru a spori gradul de transparenţă.
Politica europeană de vecinătate se bazează pe crearea unui climat de încredere în imediata apropiere a Uniunii Europene.
Existenţa unui nivel mai mare de stabilitate şi creştere economică în ţările învecinate din est şi din zona mediteraneană este în interesul tuturor.
Cu toate acestea, trebuie definite criterii şi abordări specifice fiecărei ţări, în funcţie de priorităţile sale politice în ceea ce priveşte drepturile omului, democraţia, statul de drept, drepturile minorităţilor, etc.
De asemenea, este important ca asistenţa comunitară să ajungă la toate grupurile interesate de cetăţeni.
De aceea, capacităţile Instrumentului de vecinătate trebuie promovate în mod adecvat.
Pentru ca aceste obiective ambiţioase să fie îndeplinite, distribuţia fondurilor în Europa de Est şi ţările mediteraneene trebuie cântărită în mod echitabil, astfel cum prevede cadrul financiar pentru perioada 2007-2013.
Procesul Barcelona ar trebui să fie completat de politica europeană de vecinătate şi obiectivele sale trebuie definite în mod clar.
În această perioadă, în special, când criza economică afectează toate ţările care beneficiază de Instrumentul de vecinătate, trebuie clarificat faptul că Uniunea Europeană contribuie la abordarea crizei prin acest ajutor financiar.
De aceea, Comisia Europeană ar trebui să publice evaluări asupra acestui aspect.
În cele din urmă, aş dori să menţionez Sinergia Mării Negre: această regiune trebuie să fie inclusă în politica europeană de vecinătate.
Ajutorul acordat de Uniunea Europeană în favoarea acestei cooperări regionale trebuie să vizeze obţinerea unor rezultate tangibile în anumite domenii prioritare precum energia, transporturile, imigraţia şi combaterea crimei organizate.
Dle preşedinte, sprijin în totalitate raportul dlui Szymański, în special, propunerea de a mări plafonul financiar al Instrumentului european de vecinătate şi parteneriat.
Trebuie să ne implicăm mai mult în ţările vecine, în special, după cele trei conflicte care au izbucnit în ultimele şase luni în Gaza, Ucraina şi Georgia.
Un număr considerabil de amendamente propuse de grupul politic din care fac parte, inclusiv cele 11 amendamente propuse de mine, în calitate de raportor alternativ, au fost adoptate de Comisia pentru afaceri externe.
Cu toate acestea, aş dori acum să prezint alte două amendamente, în numele Grupului Alianţei Liberalilor şi Democraţilor pentru Europa.
Sunt de acord cu ideea de a continua cooperarea cu Turcia şi Rusia pentru a rezolva anumite conflicte actuale şi a consolida legăturile dintre ţările din regiunea Mării Negre, însă formularea alineatului (39) poate creea confuzie.
Cooperarea în regiunea Mării Negre se desfăşoară pe patru niveluri diferite: statele membre, statele candidate la aderare, statele incluse în politica europeană de vecinătate şi Rusia, în calitate de partener strategic.
Din moment ce Turcia este un stat candidat la aderare, aceasta nu face parte din politica europeană de vecinătate şi beneficiază de Instrumentul de asistenţă pentru preaderare, iar nu de Instrumentul european de vecinătate.
Prin urmare, politica europeană de vecinătate nu va constitui, în mod sigur, o bază adecvată de cooperare cu Turcia.
Platforme de cooperare cu ţările din regiunea Mării Negre există deja.
În loc să căutăm forme noi de cooperare, poate ar trebui să încercăm să creăm legături cu aceste iniţiative regionale, pentru a consolida această sinergie.
Cel de-al doilea amendament se referă la problema energiei.
Alineatul (44) din raport face referire numai la Ucraina şi Moldova, deşi majoritatea vecinilor noştri sunt ţări importante pentru sectorul energetic, în calitate de ţări sursă sau ţări de tranzit.
Am în vedere, în special, Georgia şi Azerbaidjan, a căror importanţă va creşte odată cu lansarea proiectului Nabucco, dezbătut în cadrul unei conferinţe internaţionale în luna ianuarie.
Prin urmare, consider că măsurile din domeniul energetic ar trebui să includă toate ţările din vecinătatea noastră.
Dle preşedinte, Politica europeană de vecinătate a fost creeată în scopul integrării ţărilor incluse în program în structurile Uniunii Europene.
Aceasta presupune o cooperare solidă în domeniul economic, cultural şi politic, fără a favoriza unele ţări în detrimentul altora.
Având în vedere acest aspect, sunt greu de înţeles diferenţele care apar în distribuţia ajutoarelor financiare între statele mediteraneene şi statele din Europa de Est, în dezavantajul celui de-al doilea grup.
Ideea separării Politicii europene de vecinătate (PEV) în funcţie de aceste regiuni se justifică prin problemele diferite cu care se confruntă acestea.
Cu toate acestea, aceasta nu poate fi o justificare a inechităţii în distribuţia ajutoarelor financiare.
Aceasta pare nefondată având în vedere, în special, tragedia care a lovit de curând una dintre ţările incluse în PEV - Georgia.
În special în acest moment, cetăţenii Georgiei au nevoie de ajutorul nostru şi de sentimentul că sunt trataţi la fel ca cetăţenii din alte ţări care cooperează cu Uniunea Europeană.
Un alt obiectiv important sprijinit de PEV este obţinerea securităţii energetice.
Criza actuală din Europa reprezintă o manifestare evidentă a incoerenţei principiilor de cooperare în cadrul politicii de vecinătate.
Fără îndoială, criza a scos în evidenţă necesitatea identificării anumitor măsuri în cadrul acestei politici şi a consolidării sectorului energetic, ca parte integrantă a Parteneriatului estic.
Sunt încântat că, în urma constatării acestei probleme, Comisia Europeană doreşte să introducă o astfel de politică.
Dle preşedinte, dnă comisar, doamnelor şi domnilor, şi eu doresc să încep prin a mulţumi raportorului, dl Szymański, pentru un raport foarte bun.
Instrumentul european de vecinătate şi parteneriat (IEVP) poate fi un instrument eficient doar în măsura în care furnizează stimulente pentru reforme democratice şi promovează o dezvoltare durabilă - ecologică şi echitabilă.
Verificarea eficienţei acestui instrument este posibilă doar prin definirea unor obiective clare, specifice şi cuantificabile pentru toate planurile de acţiune din cadrul Politicii europene de vecinătate (PEV).
Noi, membrii Grupului Verzilor/Alianţa Liberă Europeană, lansăm un apel special la coerenţă în toate instrumentele care privesc drepturile omului din cadrul planurilor de acţiune ale PEV şi la examinarea aprofundată a proiectelor din domeniul "Justiţie” promovate prin intermediul IEVP.
Un alt aspect important, evidenţiat în mod corect în raport, este implicarea mai mare a societăţii civile în conceperea şi monitorizarea procesului legat de IEVP.
Războiul din Georgia din vara anului 2008 a demonstrat clar că, până în acel moment, Uniunea Europeană nu dezvoltase şi nu pusese în aplicare o politică durabilă de soluţionare a conflictelor din regiunea caucaziană.
Conflictele îngheţate, precum cel din Nagorno-Karabakh, continuă să împiedice dezvoltarea PEV din regiunea Caucazului de Sud.
Prin urmare, invităm Consiliul să lucreze mai activ în domeniul soluţionării conflictelor.
Acest instrument oferă Uniunii Europene ocazia de a juca un rol activ în regiunile învecinate, pentru a avansa pe calea reformei democratice şi a dezvoltării durabile.
Pentru a-şi păstra credibilitatea - credibilitatea noastră, de fapt - Uniunea Europeană trebuie să înceapă să ia în serios clauzele privind democraţia şi drepturile omului incluse în acordurile sale cu ţările terţe şi să ia măsuri adecvate - în mod ideal, măsuri pozitive, însă, dacă se impun, măsuri negative.
(PL) Dle preşedinte, îi mulţumesc colegului nostru, dl Szymański, pentru un raport bun şi aş dori să vă împărtăşesc o reflecţie asupra motivului pentru care politica de vecinătate este atât de importantă pentru noi.
Trebuie să răspundem la această întrebare.
În primul rând, pentru că nici Uniunea Europeană, nici Europa nu sunt nişte insule izolate.
UE se găseşte în Europa, acest lucru fiind cu atât mai important pentru noi cu cât suntem ambiţioşi şi dorim să ne "exportăm” valorile, ideile şi experienţele în alte ţări.
Consider că, alături de alte decizii importante - în domeniul transporturilor, energiei, comerţului liber şi schimburilor reciproce - există şi domenii mai mici, dar foarte importante, precum educaţia, schimburile ştiinţifice şi culturale şi, mai presus de toate, contactele interpersonale.
În viziunea mea, Uniunea Europeană este o familie de popoare care comunică între ele.
Europa - cel puţin aşa văd eu lucrurile - va fi mai puternică atunci când fiecare parte a acesteia va avea un rol şi va fi capabilă să îl joace, incluzând aici nu numai statele membre ale UE, ci şi vecinii săi.
Dnă comisar, consider că, pentru azi, am finalizat în mare parte construirea Euromed care este o structură interesantă.
Dăm foarte mulţi bani, poate prea mulţi, aşa cum au spus colegii noştri membri ai Grupului Uniunea pentru Europa Naţiunilor şi acum ar trebui să consolidăm ideea de Euroest.
Este un aspect foarte important şi cred că, după recenta criză a gazelor naturale, nimeni nu se îndoieşte că este o dimensiune foarte, foarte importantă pentru noi.
Problema în acest domeniu este legată de programele comunitare şi regionale care ar trebui sprijinite dar care, din nefericire, au nevoie de ajutor financiar.
Ar trebui să punem deoparte sumele adecvate în acest sens.
Luăm decizii importante aici, pe care ţările şi vecinii noştri le vor pune în aplicare în cooperare şi lucrând la proiecte comune.
Dle preşedinte, în anul 2008, au fost lansate mai multe iniţiative regionale noi în cadrul Politicii europene de vecinătate.
Deşi instrumentul financiar a fost conceput în 2006, acesta s-a dovedit a fi un instrument destul de eficient, fiind orientat către viitor.
UE a decis să consolideze cooperarea multilaterală şi regională cu ţările învecinate şi între acestea.
Instrumentul permite deja Uniunii Europene să primească cofinanţare de la alte organizaţii internaţionale şi să coopereze cu alte organizaţii multilaterale din vecinătatea sa.
Să folosim în mod activ aceste oportunităţi.
Al doilea subiect despre care vreau să vorbesc este distribuţia ajutorului financiar între vecinii noştri din zonele mediteraneene sudice şi estice şi vecinii noştri din est.
La urma urmei, este vorba de o problemă de credibilitate a politicii UE.
În consecinţă, UE trebuie să rămână fidelă angajamentelor sale şi să menţină distribuţia pe criterii geografice a ajutoarelor financiare, astfel cum se prevede în perspectiva financiară pentru perioada 2007-2013.
Însă, există o altă diferenţă importantă între vecinii noştri.
Mă refer la diferenţa dintre ajutoarele cheltuite pentru programe legate de supremaţia dreptului şi drepturile omului în cadrul democraţiilor în devenire.
În perioada 2007-2010, 21% din finanţarea totală acordată vecinilor din est este cheltuită pe ajutoare în favoarea dezvoltării democraţiei, însă, pentru vecinii din sud, aceste ajutoare se ridică la doar 5%.
Solicit Comisiei să ţină seama de această afirmaţie.
(PL) Dle preşedinte, iniţiativele de finanţare destinate bazinului Mării Mediteraneene şi viitorul Parteneriat estic din cadrul Instrumentului european de vecinătate nu ar trebui să funcţioneze în detrimentul acestor regiuni, astfel cum se întâmplă în prezent.
Este foarte important să ţinem seama de caracterul specific al ţărilor partenere, atât din est, cât şi din sud.
Recentele evenimente geopolitice în care au fost implicaţi vecinii noştri din est au demonstrat clar faptul că, în acelaşi timp, trebuie să adaptăm mai rapid politica europeană de vecinătate la necesităţile regiunii.
Ucraina poate servi drept exemplu.
Celui mai mare vecin răsăritean al Uniunii Europene ar trebui să îi oferim stimulente şi avantaje specifice în cadrul Parteneriatului estic, care vor motiva o ţară cu ambiţii europene.
În afară de aceasta, ar fi important să accelerăm stabilirea unei zone de liber schimb şi să finalizăm discuţiile cu Ucraina în ceea ce priveşte subiectul eliminării vizelor.
PEV nu include doar activităţile guvernelor şi ale politicienilor naţionali.
Prin urmare, mă bucură faptul că raportul a evidenţiat necesitatea unei implicări sociale mai mari a cetăţenilor şi autorităţilor locale în ceea ce priveşte programarea şi punerea în aplicare a PEV.
De asemenea, nu ar trebui să uităm faptul că, pentru a asigura o cooperare bună, eficientă şi reciproc avantajoasă cu vecinii noştri, este extrem de important să avem un schimb de experienţe şi bune practici, precum şi iniţiative în domeniul formării, inclusiv programe pentru învăţarea limbilor oficiale ale ţărilor vecine.
(FR) Dle preşedinte, aş dori să încep prin a-l felicita pe colegul meu, dl Szymański, pentru raportul său echilibrat privind revizuirea Instrumentului european de vecinătate şi parteneriat.
Să ne aducem aminte că principalul obiectiv al acestui raport este evitarea apariţiei unor noi direcţii divergente, sau, mai rău, a unor dezbinări între Uniunea Europeană extinsă şi vecinii săi geografici, dar şi consolidarea stabilităţii şi securităţii regiunii aflate în discuţie, în general.
Promovarea păcii este o dorinţă repetată adesea dar care, de multe ori, este împiedicată de realitatea plină de ură şi intoleranţă.
În consecinţă, buna funcţionare a acestei politici determină, parţial, poziţia geopolitică internaţională a Europei.
Cum putem revizui în mod eficient Instrumentul de vecinătate şi parteneriat?
Argumentul principal poate fi exprimat printr-un singur cuvânt: ambiţie.
Într-adevăr, mai multă ambiţie în dialogurile cu societatea civilă şi autorităţile locale, pentru ca acestea să se implice mai mult în conceperea şi controlul punerii în aplicare a acestui instrument.
Mai multă ambiţie în cadrul ajutorului oferit, cu scopul de a consolida capacităţile administrative locale şi regionale din ţările vecine şi de a promova schimbul de programe pentru societatea civilă.
Mai multă ambiţie în ceea ce priveşte democraţia, statul de drept şi drepturile omului.
Cu toate acestea, acest sprijin financiar trebuie să facă obiectul unui proces de selecţie pentru a fi accesibil numai acelora care îl pot folosi, cu o abordare specifică în funcţie de ţară, condiţionat politic şi fără a uita să îmbunătăţim evaluarea politicilor.
De asemenea, este imperativă clarificarea relaţiilor între politica europeană de vecinătate, o politică-cadru prin excelenţă şi iniţiativele regionale precum Sinergia Mării Negre, Uniunea pentru Mediterana şi viitorul Parteneriat estic.
Într-adevăr, prin reducerea politicilor la regiuni geografice din ce în ce mai limitate, riscăm să pierdem direcţia generală, vizibilitatea şi transparenţa politicii de vecinătate la care aspiră Uniunea Europeană.
Acesta este preţul la care vom consolida coeziunea şi sincronizarea Uniunii, bugetul alocat va fi distribuit, în general, în direcţiile dorite, iar Uniunea Europeană îşi va asuma în totalitate, în cele din urmă, rolul de centru de stabilitate.
Instrumentul european de vecinătate şi parteneriat a contribuit în mod semnificativ la dezvoltarea relaţiilor cu statele din vecinătatea Uniunii Europene.
O oportunitate de finanţare o reprezintă Fondul de investiţii pentru vecinătate, la care, pe lângă suma alocată din Instrumentul european de vecinătate şi parteneriat, statele membre UE au posibilitatea să participe cu donaţii.
Suntem conştienţi că în acest studiu finanţarea de care beneficiază instrumentul european de vecinătate şi parteneriat nu este suficientă pentru a răspunde obiectivelor ambiţioase pentru această zonă.
Solicităm Comisiei Europene o analiză privind alocarea, în viitor, a unor sume mai consistente acestui instrument, mai ales în contextul în care este necesar să fie susţinute cu finanţare adecvată şi iniţiative precum sinergia Mării Negre.
România a susţinut şi va continua să susţină relevanţa regiunii Mării Negre pentru Uniunea Europeană, plecând de la valenţele evidente ale regiunii pentru stabilitate, dezvoltare economică, securitate energetică, siguranţa cetăţenilor şi protecţia mediului.
Instrumentul european de vecinătate şi parteneriat poate şi trebuie să fie utilizat mai mult în regiunea Mării Negre.
Apreciez ca fiind pozitivă sinergia la Marea Neagră, dar consider că această regiune prezintă o importanţă geostrategică deosebită şi merită un cadru de cooperare mai structurat, pe modelul dimensiunii nordice sau al Uniunii pentru Mediterană.
Instrumentul european de vecinătate şi parteneriat ar trebui să contribuie mai mult la dezvoltarea legăturilor de transport dintre Uniunea Europeană şi Marea Neagră, şi dintre Uniunea Europeană şi Republica Moldova şi Ucraina.
România doreşte să dezvolte mai multe programe de cooperare între oraşe din România şi oraşe din Republica Moldova.
Salut lansarea programului Ciudad ce favorizează dezvoltarea dialogului între oraşe.
Dezvoltarea porturilor comunitare situate la Marea Neagră, construcţia unor terminale pentru gaz lichefiat, precum şi dezvoltarea legăturilor feroviare şi rutiere între statele din regiunea Mării Negre şi statele membre trebuie să facă parte dintre priorităţile pentru care va fi folosit acest instrument.
De asemenea, consider că acest instrument trebuie să fie folosit şi pentru cooperarea în domeniul energetic, pentru extinderea şi integrarea infrastructurii pentru transportul de electricitate către regiunea Balcanilor de Vest.
Trebuie să îmi cer scuze faţă de dl Alexandru Nazare, din cauza unei greşeli a Biroului, nu i-am acordat cuvântul în timpul perioadei normale, deşi era pe listă.
Îi voi acorda cuvântul după partea introductivă.
(PL) Dle preşedinte, aş dori să atrag atenţia asupra a trei aspecte din această dezbatere.
În primul rând, este esenţial să menţinem o distribuţie geografică a ajutorului financiar acordat din bugetul UE în favoarea ţărilor mediteraneene şi a ţărilor din Europa de Est, în conformitate cu prevederile perspectivei financiare 2007-2013 şi să continuăm sprijinirea acestor ţări sub forma unor împrumuturi de la Banca Europeană de Investiţii.
Sub-plafoanele anticipate de BEI pentru perioada 2007-2013 pentru împrumuturi acordate acestor ţări - 8,7 miliarde de euro pentru ţările mediteraneene şi numai 3,7 miliarde de euro pentru ţările din est şi Rusia - par să fie în defavoarea ţărilor din Europa de Est, în sensul că sunt disproporţionate faţă de nevoile acestora.
În al doilea rând, este esenţial să încurajăm cooperarea cu aceste ţări în domeniul energiei electrice, sub auspiciile Parteneriatului estic şi să creăm condiţii care vor asigura aprovizionarea cu resurse energetice din aceste ţări către Europa, oferind astfel Europei alternative în ceea ce priveşte aprovizionarea cu energie.
În cel de-al treilea şi ultimul rând, este esenţial să aprofundăm integrarea economică a UE către ţările din cadrul Parteneriatului estic, prin extinderea zonei de liber schimb astfel încât să le includă, precum şi prin integrare socială, obiectivul suprem fiind eliminarea vizelor pentru rezidenţii ţărilor din cadrul IEVP.
(FR) Dle preşedinte, doamnelor şi domnilor, atunci când concepem o politică pentru statele învecinate cu Uniunea Europeană nu trebuie să ignorăm deficitul democratic din aceste ţări.
Un deficit demografic care îşi are originea în istoria acestora.
Ei bine, pentru a creea o societate democratică, avem nevoie de toţi cetăţenii acestor ţări pentru a avea o conştientizare a democraţiei.
Acest raport discută - şi pe bună dreptate- contactele interumane şi v-aş întreba ce cale mai bună există, pentru a stabili aceste contacte interumane, decât să le permitem cetăţenilor acestor ţări să călătorească liber în Uniunea Europeană?
Prin urmare, invit Consiliul să le permită cetăţenilor Republicii Moldova, de altfel singura ţară în care se vorbeşte o limbă oficială a Uniunii Europene, să călătorească fără viză în Uniune.
Desigur, în aşteptarea unei asemenea măsuri, aş solicita Comisiei să depună toate eforturile pentru ca centrul comun de vize din Chişinău să înceapă să funcţioneze.
Trebuie să oferim un exemplu.
În ultima jumătate de an, Uniunea Europeană s-a confruntat cu o serie de provocări care au ridicat semne de întrebare cu privire la rolul, coeziunea şi capacitatea sa de acţiune şi de reacţie.
Criza georgiană şi criza gazelor ne-au demonstrat că ne putem confrunta în continuare cu ameninţări dinspre est la adresa stabilităţii internaţionale şi a siguranţei noastre energetice.
Un parteneriat estic atât de ambiţios precum cel propus în acest raport este binevenit, cu atât mai mult cu cât vizează o cooperare mai eficientă şi sprijinirea reconstrucţiei Georgiei, iar în perspectivă propune instituirea unei zone a liberului schimb şi liberalizarea regimului vizelor pentru Uniunea Europeană.
Cred însă că trebuie să acordăm mai multă importanţă situaţiei din Republica Moldova, de unde vin semnale îngrijorătoare cu privire la libertatea de exprimare şi la corectitudinea alegerilor care urmează să aibă loc în această primăvară.
Instrumentul european de vecinătate şi parteneriat are o însemnătate fundamentală pentru reuşita politicii europene de vecinătate şi, în special a parteneriatului estic şi a cooperării în zona Mării Negre.
Proiectul parteneriatului estic poate avea succes numai dacă dispune de finanţarea necesară pentru realizarea unor obiective clare.
Totodată, trebuie să eficientizăm mecanismele de evaluare a impactului acţiunilor şi finanţărilor pe care parteneriatul estic le implică, pentru ca asistenţa europeană să nu fie deturnată şi să nu fie folosită în mod abuziv de unele guverne împotriva opoziţiei politice.
Întotdeauna acţiunile noastre trebuie gândite în aşa fel încât cetăţenii să poată vedea beneficii concrete.
Consider că finanţarea europeană oferită prin Instrumentul european de vecinătate şi parteneriat ar trebui să acorde prioritate măsurilor care vizează cooperarea transfrontalieră în spaţiul vizat de parteneriatul estic.
Cooperarea transfrontalieră are vocaţia dovedită de a contribui în mod decisiv atât la dezvoltarea regională, cât şi la construirea încrederii între statele vecine şi la armonia interetnică, iar facilitatea circulaţiei transfrontaliere a persoanelor şi a fluxurilor economice poate avea efecte multiplicatoare deosebit de benefice.
Instrumentul politicii europene de vecinătate şi parteneriat este esenţial pentru asigurarea stabilităţii, democraţiei şi prosperităţii în zonă.
Mai mult, acest instrument transformă noţiunea de graniţă, spaţiu de limitare, de excludere, într-un spaţiu al cooperării şi al legăturilor politice.
Recentele evenimente din spaţiul estic, care au mai fost amintite aici - mă refer acum la criza gazului sau criza din Georgia - au demonstrat încă o dată necesitatea unei strategii care poate asigura un rol activ al Uniunii Europene în această arie geopolitică.
Avem nevoie de o mai mare coerenţă în abordarea faţă de spaţiul estic, avem nevoie de obiective clare care să corespundă atât intereselor Uniunii, cât şi nevoilor specifice ale partenerilor noştri.
Am toată aprecierea pentru iniţiative precum sinergia Mării Negre şi parteneriatul estic, care consolidează cooperarea cu ţările din regiune, în special Republica Moldova şi Ucraina, dar şi cu statele din Caucaz şi Regiunea Caspică.
Avem nevoie şi de o implicare mai puternică în zona Mării Negre, bază pentru consolidarea relaţiei cu Turcia şi Rusia, pentru că acest spaţiu se află în vecinătatea Uniunii Europene, a Turciei şi a Rusiei.
Parteneriatul este, de asemenea, un stimulent binevenit pentru ţările participante, care vor dori să candideze la statutul de stat membru al Uniunii Europene, precum Republica Moldova.
Acest parteneriat adânceşte semnificativ nivelul de angajare de ambele părţi.
De asemenea, aş vrea să vă vorbesc puţin şi despre iniţiativa EURONEST care este numai un exemplu de soluţie concretă pentru o mai bună aplicare a instrumentului politicii europene de vecinătate şi parteneriat în state precum Armenia, Azerbaidjan, Georgia, Moldova, Ucraina sau Belarus.
O mai bună aplicare a acestei politici nu poate fi realizată fără creşterea nivelului de asistenţă financiară.
Pe lângă necesitatea de a mări acest pachet financiar, trebuie de asemenea să acordăm o atenţie egală şi modului în care sunt cheltuite aceste fonduri.
Consider imperativă asigurarea transparenţei în ceea ce priveşte mecanismele financiare de alocare şi, de asemenea, cred că resurse trebuie să fie alocate pentru implicarea societăţii civile din ţările partenere în proiecte comune şi pentru sprijinirea mobilităţii cetăţenilor acestor ţări, inclusiv prin facilitarea regimului vizelor.
membră a Comisiei. -Dle preşedinte, cred că această dezbatere privind IEVP a anticipat, de fapt, următoarea comunicare a Comisiei privind Parteneriatul estic.
Multe dintre ideile prezentate se regăsesc în comunicarea privind Parteneriatul estic şi sunt sigură că atunci când îl veţi primi veţi fi, sper, mulţumiţi.
Vreau să spun doar câteva lucruri.
Desigur, vă sunt recunoscătoare pentru multe dintre sugestiile dvs.
Ideea de bază a acestui Parteneriat estic este că dorim să conlucrăm cu partenerii noştri din est - Ucraina, Moldova, Belarus -, dacă este necesar, în domeniul democraţiei şi al drepturilor omului, dar dorim să colaborăm cu cele trei ţări din regiunea caucaziană şi în domeniul comercial, încercând să realizăm acorduri de asociere mai profunde, în domeniul energiei electrice, precum şi al mobilităţii.
Referitor la sugestiile dumneavoastră legate de eliminarea vizelor, vom începe prin a facilita procesul obţinerii vizelor, deşi acest lucru nu este uşor având în vedere opoziţia statelor membre.
Apoi există tot felul de platforme pe care le-am menţionat deja - de exemplu, o platformă pentru societatea civilă, pentru energie şi pentru transport - sau domenii în care se poate face schimb de bune practici.
În ceea ce priveşte finanţarea, vă pot spune doar că, din nefericire, nu dispun de mai multe fonduri.
Bineînţeles - aşa cum spun întotdeauna în calitate de părinte al politicii de vecinătate - mi-ar plăcea să am mai mulţi bani.
Dumneavoastră reprezentaţi o autoritate bugetară foarte importantă, acordaţi-ne o şansă în viitor şi sprijiniţi-ne în acest sens.
Este valabil atât pentru Uniunea pentru Mediterana în regiunea sudică, cât şi pentru Parteneriatul estic şi IEVP în est.
Cifrele de finanţare se ridică în prezent la 3,6 EUR/cap de locuitor pe an pentru regiunea estică şi la 3,4 EUR/cap de locuitor pe an pentru regiunea sudică.
Prin urmare, după cum puteţi observa, nivelurile sunt aproximativ egale.
Însă nu sunt niciodată suficiente pentru că există nevoi şi provocări imense.
În consecinţă, am încercat, de asemenea, să stabilim un aşa-numit Fond de investiţii pentru vecinătate, care poate fi folosit pentru proiecte mai mari.
În această etapă vă pot spune doar atât, dar poate, ulterior, când vom vorbi despre Parteneriatul estic, vom putea intra în detalii.
În orice caz, vă mulţumesc pentru această dezbatere şi pentru sugestii.
Sunt foarte apropiate de direcţia urmărită de noi.
Dle preşedinte, aş dori să fac câteva comentarii referitoare la această dezbatere.
Simplificarea procedurilor, monitorizarea modului în care este pusă în aplicare politica de vecinătate şi rolul de supraveghetor al Parlamentului European sunt probleme cu care ne-am confruntat din anul 2005 şi se pare că nu putem face mare lucru în această privinţă.
Astăzi, însă, este important să adăugăm un conţinut politic politicii noastre de vecinătate.
Acest conţinut politic include aspecte precum vizele, piaţa comună şi energia.
Dacă nu facem faţă acestor provocări, putem pierde ocazia de a creea o politică de vecinătate aşa cum dorim noi.
Timpul este duşmanul nostru.
Ţările care în prezent fac parte din politica noastră de vecinătate şi-ar putea pierde stabilitatea şi s-ar putea orienta către alte principii de stabilire a ordinii regionale.
Nu vom fi mulţumiţi de acest rezultat şi s-ar putea ca istoria să nu ne mai ofere o astfel de şansă.
Evenimentele de acest tip ne vor afecta propria securitate şi, în consecinţă, ar trebui să privim această problemă dintr-o perspectivă cu totul egoistă şi anume, din perspectiva intereselor Uniunii Europene, astfel încât regiunile învecinate să constituie zone de stabilitate şi bogăţie.
În ceea ce privește bugetul, ştiu foarte bine că, în ceea ce priveşte reforma politicii de vecinătate, multe grupuri din această sală de şedinţe sunt de acord asupra aspectelor legate de finanţarea anumitor domenii ale politicii, precum şi a anumitor regiuni, însă nu ar trebui să uităm că politica de vecinătate reprezintă doar un capitol bugetar şi că nimic nu se va schimba în cadrul următoarei perspective financiare.
Dacă reuşim să îi finanţăm pe vecinii noştri din regiunea mediteraneană, din Europa de Est şi din regiunea Mării Negre, ei bine, vom fi câştigători.
Nu putem obţine un succes într-o regiune din vecinătatea noastră în detrimentul altei regiuni, deoarece bugetul UE este structurat astfel încât să împiedice acest lucru.
Ar trebui să ne concentrăm mai degrabă asupra reformei bugetului UE pentru ca toate regiunile (mediteraneană, estică, Marea Neagră) să beneficieze de viitoarea perspectivă financiară.
(PL) Dle preşedinte, regret faptul că rezumatul făcut de dl Szymański la raportul excelent întocmit de dumnealui nu a putut fi ascultat de dna Ferrero-Waldner, care este ocupată în continuare cu alte probleme.
Dezbaterea a fost închisă.
Votul va avea loc mâine.
Declaraţii scrise (articolul 142 din Regulamentul de procedură)
în scris. - Susţin în întregime prevederile raportului vizând aprofundarea nivelului de angajare politică a Uniunii Europene cu statele vizate de IPEV şi perspectiva încheierii unor acorduri de asociere, care să ţină cont de specificul fiecărei ţări.
Pentru implementarea eficientă a acestei politici, statele vizate trebuie să se angajeze pe deplin în procesul de reformare democratică a societăţii.
Implementarea eficientă a reformelor, în special a celor ce ţin de domeniile democraţiei, statului de drept, libertăţii de exprimare rămâne o problemă serioasă pentru aceste state şi depinde atât de voinţa politică a autorităţilor lor, cât şi de gradul de angajare a societăţii civile şi a cetăţenilor.
Este important ca populaţia acestor state să înţeleagă că integrarea europeană oferă mai mult decât posibilitatea plecării legale peste hotare, că reprezintă o şansă reală pentru ieşirea ţării din impas.
În acest context, proiectele europene trebuie să prevadă clauze mai concrete şi fonduri speciale pentru instruirea populaţiei.
Familiarizarea populaţiei atât cu avantajele integrării, cât şi cu angajamentele care îi revin odată cu aderarea la UE, va avea drept efect implicarea ei activă în procesul de democratizare a societăţii şi reduce considerabil capacitatea de constrângere, impusă partidelor politice de opoziţie şi societăţii civile de către elitele aflate la putere.
Dle preşedinte, iniţiativa susţinută anul trecut de Polonia şi Suedia nu mai face obiectul unei dezbateri.
O cooperare mai strânsă cu vecinii noştri de la graniţa estică reprezintă nu numai un avantaj pentru ambele părţi, dar şi un aspect esenţial şi strategic pentru securitatea Europei.
Situaţia politică şi economică din regiunea învecinată estică influenţează, în mod direct, situaţia din întreaga UE, echilibrul economic şi securitatea noastră.
Anul trecut a constituit un test al credibilităţii Rusiei în relaţiile cu vecinii săi, un test pe care Kremlinul l-a picat, pur şi simplu.
Acesta este motivul pentru care politica europeană de vecinătate are nevoie de implicarea noastră activă în situaţia din regiunea Caucazului de Sud şi în evenimentele în care sunt implicaţi vecini noştri cei mai apropiaţi.
Această implicare reprezintă o condiţie a cooperării în domenii specifice.
Mă refer aici la sprijinirea societăţii civile şi a reformelor democratice şi instituţionale, precum şi la asigurarea securităţii energetice a Europei.
Să demonstrăm că putem juca rolul pricipal în regiunea estică şi să nu permitem Rusiei să îşi pună în aplicare planul neo-imperialist.
în scris. - (PL) Folosirea Instrumentului european de vecinătate şi parteneriat la finanţarea politicilor de vecinătate din regiunile sudice şi estice nu ar trebui aplicată în detrimentul niciuneia dintre aceste regiuni.
În ceea ce privește folosirea acestei finanţări, este deosebit de important să se asigure transparenţa celorlalte surse, inclusiv finanțarea privată.
În timpul negocierilor unui nou acord UE-Rusia, ar trebui să ne concentrăm asupra unei cooperări mai strânse din partea Rusiei în ceea ce priveşte identificarea unor priorităţi clare de cooperare financiară, care ar duce la o mai bună planificare şi programare multianuală a ajutorului, asupra garantării faptului că orice ajutor financiar acordat autorităţilor ruse contribuie la consolidarea standardelor democratice în Rusia şi asupra garantării existenţei mai multor proiecte comune eligibile pentru finanţare.
Aş dori să subliniez necesitatea stabilirii unor condiţii politice şi garanţii efective, pentru a ne asigura că ajutorul acordat Belarusului va avea un impact imediat şi direct asupra cetăţenilor şi că nu va fi folosit, în mod incorect, de către autorităţi la atacarea propriilor oponenţi politici.
Uniunea Europeană ar trebui să sprijine mai concret societatea civilă şi partidele politice care apără democraţia.
Recentele evenimente geopolitice din vecinătatea estică a Uniunii Europene au evidenţiat importanţa dezvoltării Politicii europene de vecinătate, printr-o adaptare efectivă la nevoile partenerilor, ceea ce include o mai mare implicare a UE în regiunea Mării Negre.
În calitate de şef al delegaţiei Parlamentul European în Moldova, sunt interesată de dezvoltarea dimensiunii estice a IEVP.
Înţeleg şi sprijin în totalitate interesele statelor membre din sudul Uniunii Europene în promovarea dezvoltării dimensiunii sudice a IEVP.
În acelaşi timp, am convingerea că nu îi putem neglija pe vecinii noştri din est.
Din perspectiva securităţii şi bunăstării căminului nostru comun, vecinii estici şi vecinii sudici prezintă aceeaşi importanţă pentru noi.
Conform sistemului actual, în vigoare până în anul 2010, fondurile IEVP sunt împărţite inegal - 70% sunt alocate ţărilor din regiunea sudică şi doar 30% ţărilor din regiunea estică.
Anul acesta vor începe discuţii privind noul mod de finanţare.
Îmi exprim speranţa, cu sinceritate, că sistemul actual va fi modificat în urma acestor discuţii şi că fondurile viitoare vor fi împărţite în mod egal.
În urma evenimentelor de vara trecută - mă refer la conflictul ruso-georgian - vecinii noştri răsăriteni aşteaptă, în mod justificat, din punctul meu de vedere, o contribuţie mai mare din partea UE la menţinerea stabilităţii.
Implicarea UE nu trebuie să se limiteze la un sprijin politic la nivel de declaraţii, ci trebuie să conţină o cooperare şi un ajutor foarte real în punerea în aplicare a reformelor.
Mă bucură enorm faptul că Estonia se numără printre cei 15 membri fondatori ai Fondului de investiţii pentru vecinătate, care a fost înființat recent.
În contextul recesiunii economice actuale, alocarea unui milion de euro este o acţiune foarte importantă - şi, în același timp, una concretă.
în scris. - Dle preşedinte, salut ideea exprimată în raport, potrivit căreia, Parteneriatul estic nu ar trebui să împiedice aderarea la Uniunea Europeană a ţărilor învecinate care doresc să îşi depună candidatura în acest sens.
Motivaţia legată de o posibilă viitoare calitate de membru face parte integrantă din Parteneriatul estic, fiind baza unei abordări de succes condiţionate.
Deşi progresul către finalizarea unei proces de tranziţie democratică variază în funcţie de ţară, - în Belarus s-au înregistrat doar progrese minore, în timp ce în Ucraina şi Georgia progresele sunt semnificative - Uniunea Europeană ar trebui să susţină neîntrerupt posibilitatea ţărilor din vecinătatea estică de a adera la UE, din moment ce eforturile de a stabili o democraţie funcţională, statul de drept şi respectarea drepturilor omului pot fi uneori atât de epuizante, încât există pericolul unei recidive.
Obiectivul principal al Instrumentului european de vecinătate şi parteneriat, precum şi motivaţia aderării vis-à-vis de Armenia, Azerbaidjan, Georgia, Moldova, Ucraina şi Belarus, este garantarea continuării progresului către o democraţie consolidată în ţările respective.
Finanţarea acţiunilor care nu ţin de ajutorul public pentru dezvoltare în ţările care intră în sfera de aplicare a Regulamentului (CE) nr. 1905/2006 (dezbatere)
Următorul punct este raportul întocmit de dl Berman în numele Comisiei pentru dezvoltare, privind finanţarea de acţiuni, altele decât asistenţa oficială pentru dezvoltare, în ţări care intră sub incidenţa Regulamentului (CE) nr. 1905/2006.
Mă declar, la rândul meu, mulţumit de faptul că dl Deva a luat loc, pentru că acum dna Ferrero-Waldner mă poate asculta, spre marea mea uşurare.
Această criză economică fără precedent, cu efecte grave, anunţă un nou dezastru pentru ţările în curs de dezvoltare.
Criza duce la scăderea preţului materiilor prime, a investiţiilor, a creditului comercial şi a sumelor trimise acasă de imigranţi.
Între timp, produsul intern brut al tuturor ţărilor bogate scade rapid, ceea ce înseamnă că bugetul alocat cooperării pentru dezvoltare se micşorează la rândul său, fiind de 0,7% din PIB sau, cel puţin, aşa ar trebui să fie şi, chiar şi în această situaţie, majoritatea ţărilor nu reuşesc să se ridice la înălţimea promisiunilor.
Acesta este contextul discuţiilor care au loc aici despre noul instrument de finanţare.
Dacă studenţii spanioli primesc o bursă pentru a studia câteva luni în America Latină sau viceversa, atunci acest de schimb este folositor, necesar şi dezirabil, dar un astfel de proiect nu poate fi finanţat exclusiv din fonduri destinate combaterii sărăciei.
Deşi finanţarea acordată de UE în acest domeniu este bine primită, aceasta nu combate sărăcia.
Este frustrant să fii obligat să retragi astfel de proiecte doar pentru că nu există o bază juridică pe care să fie întemeiate.
De aceea, am căutat un instrument simplu pe baza căruia UE să poată pune în aplicare, în ţările în curs de dezvoltare, politici care nu se încadrează, în mod strict, în sfera de aplicare a combaterii sărăciei.
Vor trebui găsite o sursă de finanţare şi un temei juridic care nu intră sub incidenţa politicii de dezvoltare.
Prin urmare, temeiul juridic nu se poate regăsi în articolul 179 din Tratatul de la Nisa, pentru că acest articol reprezintă chiar baza legală pe care se întemeiază politica de dezvoltare, care trebuie evitată în acest context.
Interesele UE - respectiv studenţii europeni care merg la studii în străinătate - nu pot fi finanţate în temeiul articolului 179.
În afară de aceasta, cheltuirea fondurilor pentru dezvoltare de către UE trebuie să îndeplinească criteriile stabilite, în mod legal, în domeniul cooperării pentru dezvoltare şi anume, criteriile de combatere a sărăciei.
Cu puţină creativitate putem identifica alte surse.
Extinderea Instrumentului de cooperare cu ţările industrializate este o opţiune prezentată de Comisia pentru afaceri externe şi susţinută de comisia din care fac parte.
Există şi o altă opţiune, rezultată din combinarea articolelor 150, 151 şi 170 privind educaţia, cultura şi cercetarea.
Cu această bază juridică combinată, Parlamentul European ar menţine procedura de codecizie aplicată acestui instrument, iar banii necesari, aproximativ 13 milioane de euro în acest moment, nu ar fi luaţi din fondul politicii de dezvoltare.
Şi nici din fondul politicii externe.
În calitate de raportor - Comisia pentru dezvoltare mă va sprijini în acest sens - nu pot fi de acord cu folosirea articolului 179 ca temei juridic.
În acest caz, acest nou instrument ar deveni ineficient, având în vedere că obiectivul său este chiar împiedicarea folosirii fondurilor pentru dezvoltare în alte scopuri.
În consecinţă, nu ar trebui să existe o bază juridică a acestui instrument, care ar face obligatorie cheltuirea inadecvată.
Din acest motiv, pledez, împreună cu Grupul Partidului Popular European (Creştin Democrat) şi al Democraţilor Europeni, în favoarea retragerii acestui amendament, considerând-o o problemă extrem de urgentă.
Aceasta apare în faţa dorinţei noastre comune de a proteja bugetul alocat cooperării pentru dezvoltare, chiar şi în vremuri de criză economică.
membră a Comisiei. -Dle preşedinte, în primul rând, aş dori să confirm angajamentul asumat, în numele Comisiei, de a realiza, în anul 2009, revizuirea intermediară a instrumentelor financiare.
Acesta a fost răspunsul la solicitarea Parlamentului din timpul negocierilor finale privind instrumentele financiare.
Revizuirea va avea forma unei comunicări, însoţite de propuneri legislative, după caz.
Adoptarea comunicării este prevăzută pentru luna aprilie 2009 şi face parte din programul de lucru legislativ al Comisiei.
Revizuirea priveşte punerea în aplicare a instrumentelor.
Trebuie făcută distincţia faţă de cealaltă revizuire intermediară, aflată în desfăşurare şi prevăzută, de asemenea, de regulamente, care se referă la documentele de programare şi la documentele strategice pentru perioada 2011-2013.
Această nouă programare va antrena un scrutin democratic, la fel ca şi primul exerciţiu de programare pentru perioada 2007-2010.
Cele două exerciţii sunt diferite, dar complementare.
Este important să rezolvăm problemele legate de instrumente înainte de noua perioadă de programare.
Revizuirea programării şi a strategiei va avea loc în cursul anului 2009 pentru a fi pregătită în 2010 pentru scrutinul democratic din cadrul Parlamentului.
În ceea ce priveşte Instrumentul de cooperare pentru dezvoltare (ICD), analizele noastre preliminare confirmă o problemă aflată în centrul revizuirii: lacuna legislativă în ceea ce priveşte activităţile de alt tip decât asistenţa oficială pentru dezvoltare (activităţi non-AOD) pentru ţările acoperite de ICD.
Care sunt aceste activităţi non-AOD?
Sunt de mai multe tipuri, dar actualele patru acţiuni pregătitoare iniţiate de Parlament oferă o imagine clară asupra subiectului despre care vorbim: cooperarea cu ţările cu venit mediu din Asia şi America Latină, care nu fac parte din ICD şi schimburile ştiinţifice şi de afaceri cu China şi India.
În ceea ce privește aceste tipuri de activităţi, suntem de acord cu dumneavoastră că avem nevoie de o legislaţie care să acopere măsurile care reflectă preocupările UE în ţările ICD.
Acest lucru se poate realiza fie printr-un instrument legislativ nou, fie prin modificarea actualului Instrument de cooperare pentru ţările industrializate (ICI).
În cursul pregătirii noilor instrumente pentru relaţiile externe în 2006, am convenit asupra faptului că acestea ar trebuie să includă şi dimensiunea externă a politicilor noastre interne.
Am fost de acord că acest lucru se poate realiza în cadrul bazei juridice pentru acţiuni externe.
Aceasta a reprezentat o simplificare considerabilă în comparaţie cu situaţia anterioară.
Comisiei îi va fi greu să urmeze această abordare.
Considerăm că baza juridică trebuie să reflecte obiectivele şi conţinutul instrumentului Recunoaştem că există o problemă cu activităţile non-AOD.
Prin însăşi natura lor, aceste activităţi nu pot fi clasificate drept ajutor pentru dezvoltare.
În consecinţă, o propunere care se referă doar la aceste activităţi nu se poate încadra în categoria cooperării pentru dezvoltare - în conformitate cu articolul 179, astfel cum aţi menţionat.
Având în vedere că dorim să încadrăm activităţile AOD cunoscute, se pare că articolul 181 litera (a) din Tratat ar constitui baza juridică cea mai adecvată, deoarecere se referă la cooperarea economică, financiară şi tehnică.
Cu toate acestea, înainte de face o propunere, Comisia va analiza cu atenţie problema din perspectiva poziţiei exprimate de Parlament.
Ne-ar fi de ajutor să avem poziţia Parlamentului, astfel încât să putem finaliza propunerea înainte de alegeri, aşa cum am promis.
În ultimul rând, constat că raportul solicită mai multe resurse.
Vom analiza această problemă.
Cunoaşteţi situaţia delicată a capitolului 4 din cadrul financiar.
S-ar putea argumenta faptul că ţările emergente se află în tranziţie şi că actualul fond de asistenţă financiară ar trebui să sprijine această tranziţie printr-o reorientare graduală a atenţiei dinspre dezvoltare către activitățile non-AOD.
Vom examina problema în cadrul procesului de revizuire.
Acestea sunt observaţiile preliminare ale Comisiei privind raportul discutat astăzi.
Considerăm că este o bază adecvată de lucru în comun şi aştept cu nerăbdare opinia membrilor.
Dle preşedinte, Comisia pentru bugete consideră că este extrem de important ca fiecare dintre instrumentele bugetare să fie delimitate în mod clar.
Prin urmare, opţiunea cea mai realistă pare să fie crearea unui nou instrument pentru acţiuni, altele decât ajutorul public pentru dezvoltare dedicat ţărilor care intră sub incidenţa regulamentului respectiv.
Din punct de vedere bugetar, propunerea de finanţare prezentată de Comisia pentru dezvoltare nu pare adecvată, pentru că aceşti bani nu există, iar aceste linii bugetare nu au fonduri alocate pe o bază multianuală.
Există fonduri pentru 2009, însă nu și pentru perioada ulterioară.
În orice caz, având în vedere faptul că finanţarea acestui nou tip de cooperare trebuie să fie compatibilă cu cadrul financiar 2007-2013, merită să subliniem importanţa revizuirii intermediare a cadrului financiar.
Aceasta ar trebui să permită o ajustare a plafoanelor diferitelor capitole.
în numele Grupului PPE-DE. - Dle preşedinte, salut călduros afirmaţia anterioară a dnei Comisar Ferrero-Waldner şi solicit grupului din care fac parte să îşi retragă amendamentul, astfel încât acest raport să poată fi adoptat.
În caz contrar, mă aflu într-o situaţie dificilă, dar va trebui să îl sprijin pe raportorul socialist în această problemă.
Consider că instrumentul pentru dezvoltare există în scopul dezvoltării.
Dar dacă analizăm sprijinul acordat de instrumentul pentru dezvoltare -în special articolul 179 -, în ciuda tuturor constrângerilor, instrumentul alocat AOD permite promovarea muzeelor, a bibliotecilor, a artei, a muzicii în şcoli, a sălilor de sport şi a reuniunilor.
Bineînţeles, sponsorizarea concertelor şi a cheltuielilor de deplasare ale sportivilor nu sunt incluse.
Programele culturale din ţările în curs de dezvoltare, al căror obiectiv principal este promovarea valorilor culturale ale donatorului, nu sunt raportabile drept AOD.
Ajutorul militar este exclus, însă nu şi ajutorul la menţinerea păcii.
Acesta acoperă o gamă variată de activităţi - chiar şi activităţi poliţieneşti civile pentru a furniza şi spori capacitatea de formare a poliţiştilor, demobilizarea soldaţilor, monitorizarea alegerilor, eliminarea minelor şi minelor de teren - toate acestea sunt AOD.
Prin urmare, iată că ne aflăm în cadrul acestui Parlament analizând tot felul de probleme irelevante când, de fapt, principalul domeniu de activitate este acoperit de instrumentul AOD De aceea, salut afirmaţia dnei Ferrero-Waldner cu privire la faptul că articolul 181 litera (a) există pentru a face posibilă căutarea fondurilor necesare pentru realizarea a ceea ce colegii mei speră că vor realiza.
în numele Grupului PSE. - Dle preşedinte, este crucial să rezolvăm problema actualei lacunei legislative privind finanţarea activităţilor non-AOD în ţările incluse în ICD.
Propunerea unui instrument care să elimine această lacună trebuie să menţină caracterul neechivoc al ICD ca instrument pentru finanţarea AOD şi trebuie să permită o delimitare clară între sursele financiare alocate exclusiv cooperării pentru dezvoltare de tip AOD şi sursele alocate cooperării pentru dezvoltare de alt tip decât AOD, în ţările în curs de dezvoltare.
Această delimitare reprezintă, în sine, un mesaj politic foarte important şi ar conferi vizibilitatea care se cuvine politicii de cooperare pentru dezvoltare a UE.
De asemenea, acest instrument nou sau revizuit ar trebui să fie suficient de amplu pentru a acoperi o gamă largă de acţiuni, care nu sunt în conformitate cu liniile directoare DAC a OECD, dar care sunt esenţiale pentru cooperarea UE cu ţările în curs de dezvoltare, de exemplu, dezvoltarea zăcămintelor de gaz de la Akkas, din Irak sau cooperarea în domeniul securităţii aviaţiei cu India.
De aceea nu sunt pe deplin de acord cu baza juridică restrictivă propusă.
O susţin pe dna comisar Ferrero Waldner în identificarea articolului 181 litera (a), drept o posibilă bază juridică mai adecvată, care ar aborda şi preocupările exprimate de mine.
Cu toate acestea, nu sunt convinsă nici de amendamentul prezentat de Grupul PPE-DE, pe care ar trebui să îl votăm mâine.
De aceea, sper că, sub îndrumarea raportorului nostru, Thijs Berman, vom putea găsi mai mult timp pentru o analiză aprofundată a acestui aspect şi vom ţine seama de cea mai bună bază juridică, respectiv propunerea dnei comisar Ferrero Waldner.
în numele Grupului ALDE. - Dle preşedinte, doresc să îi mulţumesc dlui Thijs Berman pentru raportul său.
Acesta evidenţiază un aspect important al ajutorului pentru dezvoltare de care Comisia ar trebui, în opinia mea, să ţină seama.
Activităţi precum programele de schimburi culturale, ştiinţifice şi economice, contactele între cetăţeni sau dialogul politic nu sunt, din nefericire, acoperite de actuala legislaţie europeană şi acestea sunt numai câteva exemple.
Uniunea Europeană a creat numeroase programe şi instrumente financiare sub auspiciile diferitelor agenţii, fiecare acoperind doar anumite aspecte ale problemelor cu care se confruntă în prezent ţările în curs de dezvoltare.
Consider că, în absenţa unei agenţii centrale a Uniunii Europene şi a unei politici generale şi coerente, eforturile depuse de noi pentru a îmbunătăţi situaţia ţărilor în curs de dezvoltare rămân limitate.
Suntem cu toţii de acord că obiectivul politicii de cooperare pentru dezvoltare a Uniuni Europene este să includă cât mai multe persoane, dar am ales o cale inadecvată pentru îndeplinirea acestuia.
În prezent, Uniunea Europeană este atât fragmentată, din punct de vedere instituţional, cât şi stânjenită, din punct de vedere juridic, în ceea ce priveşte ajutorul pentru dezvoltare.
Acest raport atât de apreciat se referă la consecinţele acestor deficienţe.
Uniunea Europeană şi statele membre au contribuit imens la asistenţa oficială pentru dezvoltare, fapt care nu ar trebui niciodată subestimat, dar mai rămân multe lucruri de făcut pentru a spori eficienţa şi eficacitatea cadrului instituţional, precum şi congruenţa legislaţiei care se referă la ajutorul pentru dezvoltare.
(DE) Dle preşedinte, ca să fiu sincer, am fost oarecum surprins să constat că raportul Berman a fost deja întocmit şi că a fost prezentată o propunere înainte de finalizarea raportului Mitchell, care, de fapt, analizează experienţa câştigată cu ICD.
Colegul meu are dreptate în ceea ce priveşte substanţa propunerii.
Având în vedere modul în care este conceput ICD, lacuna legislativă era inevitabilă.
Susţin ideea că este nevoie de un instrument nou pentru a umple această lacună în ceea ce priveşte activităţile non-AOD (asistenţa oficială pentru dezvoltare).
Pot fi de acord cu ambele alternative propuse la alineatul (3) din raport.
Însă, aş dori să clarific faptul că activităţile non-AOD sunt, de asemenea, importante în dezvoltarea unei ţări: în dispută se află doar alegerea bazei juridice.
În opinia mea, raportorul şi comisia din care face parte sunt împotriva celorlalţi în această privinţă.
Comisia pentru dezvoltare optează pentru o interpretare restrânsă a articolului 179 şi, în consecinţă, trebuie să apeleze la articole destinate politicilor interne ca bază juridică.
Comisia pentru afaceri externe, Comisia pentru afaceri juridice, Serviciul Juridic al Parlamentului, CEJ, Consiliul şi Comisia interpretează fiecare, în mod diferit, articolul 179.
Prin urmare, Grupul Partidului Popular European (Creştin Democrat) şi al Democraţilor Europeni a decis astăzi că mâine nu va retrage această propunere, ci va prezenta un amendament pentru a schimba baza juridică propusă şi nici nu va fi în favoarea amânării, deoarece suntem de acord că disputa în acest domeniu se referă numai la baza juridică.
De aceea sunt sigur că vom clarifica problema mâine.
Raportul colegului nostru, dl Berman, oferă o soluţie clară pentru eliminarea vidului din structura legislativă privind finanţarea acţiunilor externe fără caracter urgent şi care nu intră în categoria acţiunilor de dezvoltare, aşa cum sunt ele definite de instrumentul de cooperare pentru dezvoltare.
Finanţarea acestui gen de acţiuni este importantă din punct de vedere politic, ele putând asigura o continuitate a prezenţei Uniunii Europene în ţările şi regiunile care au depăşit deja stadiul iniţial de dezvoltare.
Este însă extrem de important ca fondurile folosite pentru finanţarea acestor acţiuni să nu provină din surse destinate dezvoltării, ci din linii bugetare diferite.
Scopul propunerii legislative solicitate de prezentul raport este acela de a încuraja dezvoltarea, nu de a o limita prin reducerea fondurilor disponibile pentru politicile de dezvoltare în favoarea altor măsuri şi, de aceea, este esenţial ca distincţia dintre acţiunile prevăzute de sfera de aplicare a instrumentului de cooperare pentru dezvoltare şi cele prevăzute de noua dispoziţie legislativă să fie oglindită în definirea fondurilor destinate finanţării lor.
Dle preşedinte, în primul rând aş dori să mulţumesc raportorului pentru acest raport.
Sunt de acord cu primul comentariu al acestuia privind criza economică, impactul deosebit al acesteia asupra ţărilor în curs de dezvoltare şi faptul că nu ne îndeplinim obiectivul de 0,7% pentru ajutor.
Este regretabil pentru că, atunci când ajutorul acordat de partea dezvoltată a lumii se micşorează, consecinţa principală este suportată de ţările în curs de dezvoltare
Am venit la această dezbatere deoarece eram nerăbdătoare să aud argumentele legate de baza juridică.
Mi se pare că la originea întregii dezbateri se află temerea că bugetul distribuit va fi insuficient.
Să spunem lucrurilor pe nume.
Doresc să citez comentariile unei agenţii care furnizează asistenţă, care m-a contactat azi: "Deşi susţinem solicitarea Parlamentului cu privire la crearea unui instrument pentru activităţile non AOD în ţările în curs de dezvoltare, considerăm că acesta trebuie să aibă o bază juridică adecvată pentru activităţile pe care intenţionează să le finanţeze.
Folosirea articolului 179 ca bază juridică pentru activităţi care nu sunt legate de dezvoltare este, în mod clar, inadecvată şi, în consecinţă, ar contraveni atât Tratatului CE, cât şi acquis-ului comunitar.
De asemenea, acest lucru deschide posibilitatea ca, în viitor, activităţile non-AOD să poată fi finanţate din liniile bugetare destinate activităţilor legate exclusiv de dezvoltare.
Ne exprimăm speranţa că amendamentul va fi retras.”
Prin urmare, în calitate de membră a Grupului PPE-DE, mă aflu aici, în această seară, pentru a analiza ambele faţete ale discuţiei, dar şi pentru a vă prezenta câteva puncte de vedere ale unor persoane veritabile care activează în domeniul dezvoltării şi de ale căror preocupări trebuie să ţin seama.
Reiterez faptul că, dacă am dispune de fonduri suficiente, baza juridică nu ar face obiectul atâtor nemulţumiri.
Partea dificilă este că nu dispunem de fonduri.
Principala preocupare a celor implicaţi în domeniul dezvoltării este faptul că banii disponibili vor fi împărţiţi pentru prea multe activităţi.
Mai rămâne să fiu convinsă de acest lucru.
(DE) Dle preşedinte, dnă comisar Ferrero-Waldner, doamnelor şi domnilor, nu doresc să aduc în discuţie baza juridică, ci baza supravieţuirii.
Întreprinderile mici şi mijlocii joacă un rol special în această privinţă.
Solvabilitatea este foarte importantă în timpul crizelor financiare, pentru ca aceste întreprinderi să poată obţine în continuare microcredite.
Doresc să subliniez, în special, faptul că microcreditul este un instrument care şi-a dovedit utilitatea peste tot în lume şi că, în special în cadrul Rundei OMC care, să sperăm, va ajunge în fază finală, ar trebui să analizăm modul de a crea facilitatea comercială adecvată pentru familiile afectate din aceste regiuni.
La urma urmei, prosperitatea se creează acolo unde se produce ceva, unde oamenii pot trăi şi îşi pot hrăni familiile din ceea ce produc.
Dacă, în plus, reuşesc să vândă câte ceva, prosperitatea este asigurată.
Îmi exprim speranţa că politica de dezvoltare va urma calea adecvată ţinând seama de acest aspect.
membră a Comisiei. -Dle preşedinte, după ce am ascultat toate alocuţiunile, este clar faptul că principala preocupare a membrilor este alegerea bazei juridice.
Am exprimat, în introducerea făcută, direcţia în care în care doreşte să se îndrepte Comisia, dar, cu siguranţă, voi ţine seama de sugestiile dumneavoastră.
Ştiţi că ne dorim cea mai bună asistenţă pentru dezvoltare pentru toate ţările şi acest lucru reprezintă principala piedică a modului nostru de a gândi.
Prin urmare, vă invit să lucrăm împreună la găsirea soluţiei adecvate.
raportor. -Dle preşedinte, nu sunt avocat şi nu am experienţă în domeniul juridic, dar ştiu că ar trebui evitată forţarea interpretării textelor juridice.
De aceea mă tem de folosirea articolului 181litera (a), pentru că se referă la cooperarea tehnică şi economică, în timp ce noi discutăm despre studenţii care merg în străinătate în cadrul unor schimburi între universităţi.
Este un pic forţat.
Nu sunt împotriva acestei soluţii în cazul în care Comisia o consideră calea potrivită pentru activităţile non-AOD, pe care toţi le considerăm necesare, şi importante şi o voi susţine.
Poate că mă preocupă acest lucru pentru că sunt jurnalist.
Îmi plac textele şi iau cuvintele în serios, ceea ce reprezintă esenţa Europei - umanismul ei, luarea textelor şi a limbii în serios.
Trebuie să fim atenţi la folosirea cuvintelor, prin urmare articolul 181 litera (a) este o cale posibilă, dar nu sunt foarte mulţumit de ea.
Am fost mulţumit, cu toate acestea, de comentariul dnei Mairead McGuinness, în sensul că trebuie să fie convinsă.
Dumneaei este irlandeză, are propriile convingeri şi îşi respectă ferm principiile, ca noi toţi, de altfel.
Dacă mâine nu va fi posibil să ajungem la un acord asupra bazei juridice, atunci aş prefera să reanalizez problema în cadrul comisiei din care fac parte şi să decidem, în mod calm, asupra bazei juridice adecvate, pentru că ştim cu toţii că activităţile non-AOD sunt necesare.
Mulţumesc Comisiei pentru remarca legată de faptul că acţiunile non-AOD vor deveni, în timp, din ce în ce mai importante în ţările în curs de dezvoltare şi în ţările cu venit mediu, etc.
Suntem cu toţii de acord că sunt necesare şi că trebuie să găsim o bază juridică.
Unii dintre noi sunt de acord cu faptul că articolul 179 nu reprezintă baza juridică pe care o căutăm.
Dacă nu pot ajunge la un acord cu Grupul PPE-DE înainte de votul de mâine de la prânz - ceea ce ar fi dezamăgitor - voi solicita o retrimitere la comisia din care fac parte.
Sunt pregătit pentru această eventualitate şi voi acţiona în consecinţă în cursul votului de mâine asupra amendamentului.
Mi-ar părea foarte rău dacă Grupul PPE-DE şi-ar menţine poziţia, pentru că suntem toţi de acord cu necesitatea menţinerii ajutorului pentru dezvoltare la nivelul actual şi toţi ştim că acesta se diminuează din cauza crizei economice.
Dezbaterea a fost închisă.
Votul va avea loc mâine.
Declaraţii scrise (articolul 142 din Regulamentul de procedură)
Revizuirea noilor instrumente de finanţare a politicii externe a scos în evidenţă deficienţe în cooperarea cu ţările terţe şi, în consecinţă, propunem reformarea instrumentului industrial.
Comisia pentru afaceri externe nu consideră dezirabilă limitarea noii baze juridice a instrumentului la câteva domenii de cooperare.
În afară de aceasta, domeniile preconizate în prezent (cultură, tineret, cercetare) sunt împrumutate din politica internă europeană şi nu au avut în vedere, până în acest moment, definirea cooperării cu ţările terţe.
Aceasta este numai una dintre incertitudinile care îngrijorează Comisia pentru afaceri externe.
Ce se va întâmpla, de exemplu, dacă, în viitorul apropiat vom dori să cooperăm cu alte ţări în domeniul schimbărilor climatice?
Va trebui să creăm de fiecare dată o bază juridică nouă pentru instrumentul financiar?
Intenţionăm să facem acest lucru de fiecare dată când va apărea o schimbare în domeniul cooperării?
Reforma instrumentelor de politică externă este foarte importantă pentru noi toţi şi ar trebui clarificat faptul că nu ne luptăm între noi.
Acesta este singurul motiv pentru care Grupul Verzilor/Alianţa Liberă Europeană, împreună cu al doilea raportor din partea Comisiei pentru afaceri externe, a retras amendamentul luni.
În ceea ce priveşte conţinutul, considerăm că propunerea noastră este mai cuprinzătoare şi că reprezintă soluţia care permite o politică externă coerentă.
Cu toate acestea, acest raport constituie doar o recomandare adresată Comisiei.
Vom vedea ce va face cu el.
Dle preşedinte, doamnelor şi domnilor, Uniunea Europeană este cel mai mare donator de ajutor pentru dezvoltare din lume, cu 60% din finanţarea totală.
Rolul central al Uniunii, în calitate de actor principal în procesul de cooperare pentru dezvoltare, ar trebui consolidat şi mai mult în viitor.
Pentru a stabiliza economiile ţărilor în curs de dezvoltare şi pentru a aduce pacea în aceste regiuni, este vital ca Uniunea să-şi menţină obiectivul de a creşte procentul alocat ajutorului pentru dezvoltare cu 0,7% din PIB până în anul 2015.
Doar această măsură nu va fi, însă, suficientă.
Este esenţial să ajungem la o coerenţă generală a cooperării pentru dezvoltare în cadrul tuturor instituţiilor.
Investiţiile financiare şi proiectele create cu scopul de a dezvolta infrastructura şi de a conduce la adoptarea, într-o mai mare măsură, a noţiunii de drepturi ale omului trebuie concepute astfel încât să se susţină reciproc.
UE trebuie să creeze instrumentele necesare pentru punerea în aplicare a unor măsuri coerente de politică de dezvoltare.
Baza juridică actuală a Uniunii în ceea ce priveşte cooperarea pentru dezvoltare are lacune, acesta fiind motivul pentru care aş dori să mulţumesc raportorului pentru evidenţierea unei probleme importante.
Proiectele destinate îmbunătăţirii sectoarelor transportului, tehnologiei şi energiei şi a dialogului între comunitatea ştiinţifică şi ONG-uri sunt esenţiale pentru viabilitatea socială a ţărilor în curs de dezvoltare.
Obiectivul principal al unor astfel de proiecte nu este, însă, încurajarea dezvoltării economice şi a prosperităţii în ţările în curs de dezvoltare şi, în consecinţă, acestea nu îndeplinesc criteriile de asistenţă oficială pentru dezvoltare stabilite de Organizaţia pentru Cooperare şi Dezvoltare Economică.
În viitor, asistenţa oficială pentru dezvoltare ar trebui să se concentreze asupra combaterii sărăciei şi îmbunătăţirii condiţiilor de viaţă.
Cadrul juridic comunitar aplicabil infrastructurilor europene de cercetare (ERI) (dezbatere)
Următorul punct este raportul întocmit de dna Riera Madurell, în numele Comisiei pentru industrie, cercetare şi energie, referitor propunerea de Regulament al Consiliului privind cadrul legal comunitar aplicabil infrastructurilor europene de cercetare (ERI) - C6-0306/2008 -.
Dle preşedinte, dle comisar, înainte de toate, aş dori să subliniez faptul că s-a ajuns la unanimitate în cadrul Comisiei ITRE în ceea ce priveşte acest raport.
Unanimitatea a fost posibilă datorită bunei activităţi şi cooperări dintre raportorii alternativi ale căror contribuţii au ajutat la obţinerea unui raport util privind un subiect atât de important, precum infrastructura europeană de cercetare.
Trebuie să precizez că Parlamentul este de acord cu faptul că, ţinând seama de globalizarea domeniului cercetării şi de apariţia unor noi puteri ştiinţifice şi tehnologice precum China şi India, trebuie să accelerăm ritmul şi, în acest scop, să stimulăm crearea unui nou spaţiu european de cercetare.
Este foarte important să ne asigurăm, cât mai curând posibil, de faptul că Uniunea Europeană este un spaţiu în care cercetătorii, tehnologiile şi cunoştinţele pot circula liber, în care există o coordonare efectivă a activităţilor de cercetare şi în care resursele sunt folosite în cel mai bun mod posibil.
În acest scop, este necesar să dispunem de infrastructuri de cercetare extinse la nivel european.
Aceste infrastructuri pot, de asemenea, să constituie o ocazie excelentă de cooperare între statele membre, cu efecte semnificative asupra educaţiei ştiinţifice a tinerilor noştri şi un impact puternic asupra industriei europene.
Prin urmare, acestea sunt esenţiale pentru progresul ştiinţific în Europa şi, în consecinţă, trebuie să le facilităm dezvoltarea.
De aceea, Parlamentul aplaudă iniţiativa Comisiei de a propune un cadru juridic şi condiţiile necesare acestuia.
În realitate, am considerat, încă de la început, că dezvoltarea unor infrastructuri europene de cercetare constituie unul din pilonii spaţiului european de cercetare.
Cu toate acestea, am fost întotdeauna conştienţi de dificultăţile care trebuie depăşite, nu numai din cauză că este nevoie de resurse financiare semnificative - trebuie reamintit faptul că foaia de parcurs a ESFRI identifică 44 de proiecte care ar trebui puse în aplicare în următorii zece ani - dar şi din cauza complexităţii de ordin tehnic şi organizaţional a problemei.
În legătură cu acest aspect, aş dori să repet faptul că, în cadrul unei iniţiative de o asemenea anvergură, Parlamentul ar fi trebuit să joace un rol mult mai decisiv.
Însă, urgenţa acestor măsuri şi absenţa unei baze juridice mai adecvate în cadrul tratatului sunt suficiente pentru a justifica folosirea articolului 171, ceea ce nu ascunde faptul că avem un motiv în plus să afirmăm că este nevoie de un nou tratat, cât mai curând posibil.
Voi sublinia pe scurt anumite contribuţii aduse de raport.
În primul rând, clarifică definiţia infrastructurii europene de cercetare, pentru a evita confuziile între entitatea juridică şi infrastructura de cercetare reală.
De asemenea, clarifică şi completează condiţiile pe care trebuie să le îndeplinească o infrastructură de cercetare pentru a fi considerată europeană, adăugând o serie de aspecte importante precum o evaluare a impactului propunerii la nivel european, justificând capacitatea de finanţare a acesteia şi garantând existenţa unei bune politici de acces la întreaga comunitate ştiinţifică europeană.
Propunem, de asemenea, extinderea acestei iniţiative la nivelul infrastructurii existente şi susţinem pe deplin propunerea Comisiei referitoare la scutirea de la plata TVA-ului, pe care o considerăm elementul esențial al acestei iniţiative.
Prin urmare, dorim să transmitem un mesaj clar Consiliului pentru a-şi rezolva, cât mai curând posibil, problemele în acest domeniu şi să reiterăm faptul că, dacă dorim să promovăm cercetarea în Europa, trebuie să o eliberăm de povara taxelor.
Este un lucru pe care l-am recomandat, în mai multe rânduri, pentru a încuraja participarea IMM-urilor la activităţi de cercetare şi dezvoltare şi pe care trebuie să îl susţinem acum, în vederea creării unor structuri de cercetare extinse la nivel european, întrucât acestea sunt esenţiale pentru progresul ştiinţific.
În încheiere, aş dori să mulţumesc încă o dată tuturor raportorilor alternativi şi Comisiei, pentru contribuţiile excelente şi serviciilor Comisiei ITRE pentru ajutorul acordat la întocmirea acestui raport.
membru al Comisiei. -Dle preşedinte, în primul rând, aș dori să mulţumesc Comisiei pentru industrie, cercetare şi energie (ITRE) şi, în special, raportorului, dna Riera Madurell, pentru susţinerea propunerii noastre privind cadrul legal comunitar aplicabil infrastructurilor europene de cercetare.
Mi-a făcut mare plăcere să vă ascult!
Doresc să mulţumesc şi raportorilor alternativi din cadrul ITRE pentru sprijinul constructiv.
Împreună am făcut un pas important către stabilirea unui cadru legal care va permite statelor membre să colaboreze la construirea unor noi infrastructuri de cercetare extinse, care devin din ce în ce mai complexe şi mai costisitoare şi care pot fi create doar prin cooperarea mai multor ţări europene.
Aţi dezbătut noul cadrul juridic în detaliu şi aţi prezentat multe amendamente care vor conferi textului claritate şi o structură mai bună, în special, în ceea ce priveşte definiţia, domeniul de aplicare şi statutul, introducând referinţe la Forumul strategic european pentru infrastructuri de cercetare (ESFRI).
Comisia va depune toate eforturile pentru a susţine punerea în aplicare a acestor amendamente de către Consiliu.
Suntem deosebit de bucuroşi să constatăm că suntem de acord asupra celui mai important aspect care se discută acum în cadrul Consiliului şi care riscă să blocheze adoptarea - problema TVA-ului.
După cum ştiţi, toate statele membre sunt de acord că este necesar ca infrastructurile de cercetare înfiinţate de mai multe ţări să fie scutite de la plata taxelor în ţara gazdă.
În scopul facilitării lucrărilor, această problemă este abordată de multe ori ca o problemă de scutire de taxă, ceea ce creează confuzie.
În realitate, este vorba doar de punerea în aplicare a actualei directive privind taxa pe valoarea adăugată, asupra căreia s-a ajuns la un acord, fiind adoptată de Consiliu.
Problema reală este dacă ar trebui să atribuim infrastructurilor europene de cercetare statutul de organizaţii internaţionale, astfel cum este definit în Directiva privind taxa pe valoarea adăugată şi, în această calitate, să fie scutite de la plata TVA-ului.
Prin urmare, nu discutăm despre armonizare fiscală, ci despre înfiinţarea entităţilor juridice legate de infrastructurile de cercetare.
Atât Serviciul juridic al Comisiei, cât şi cel al Consiliului au afirmat, în mod clar, că aceasta este locaţia potrivită.
Prin urmare, este vorba de o decizie pur politică asupra importanţei acordate de statele membre înfiinţării unor noi structuri de cercetare de clasă mondială în viitoarea Europă.
Sprijinul dumneavoastră ferm în această problemă ar putea fi extrem de important!
Domnule preşedinte, domnule comisar, doamnelor şi domnilor, domnul van Nistelrooij a afirmat odată că astfel definim "a cincea libertate”.
A cincea libertate este, pur şi simplu, libertatea cercetătorilor, care nu pot fi angajaţi la nivel regional, naţional sau internaţional.
Trebuie doar să creăm structurile şi cadrul juridic favorabile, pentru ca cercetătorii să-şi realizeze munca pe care societatea o aşteaptă din partea acestora.
Nu vorbim aici doar despre cercetarea desfăşurată în cadrul universităţilor - cercetarea academică - sau în industrie, ci şi, în special, despre cercetarea efectuată în întreprinderi mici şi mijlocii.
În cele din urmă, este, de asemenea, important ca aceste rezultate ale cercetării să fie prezentate şi puse la dispoziţie în continuare.
Anul trecut, am prezentat Clubul pentru energie într-o şedinţă - la care a participat şi domnul vicepreşedinte Onesta - în care comunitatea ştiinţifică şi persoanele responsabile şi-au exprimat entuziasmul pentru invenţii care aveau potenţialul de a ne aduce tuturor mari beneficii.
Crearea unor astfel de instrumente de cercetare este răspunsul potrivit, mai ales, în contextul crizei actuale economice şi energetice, pentru a facilita dezvoltarea unor noi produse şi servicii, care vor putea apoi fi comercializate în întreaga lume.
Iniţiativa Comisiei în acest sens este de salutat în mod special, întrucât organizarea unor asemenea iniţiative creşte cu certitudine posibilităţile la nivel internaţional.
În special, cooperarea internaţională este din ce în ce mai importantă pentru noi, în Europa, la fel cum este pentru partenerii noştri.
La urma urmelor, noi, Europa, ne-am dezvoltat ca partea lumii cu puterea de cumpărare cea mai mare, iar cei 500 de milioane de cetăţeni europeni au dreptul să beneficieze de rezultatele cercetării cât mai curând şi mai eficient cu putinţă.
Vă mulţumesc.
Domnule preşedinte, obiectivul Infrastructurii europene de cercetare (ERI) este de a crea centre de cercetare remarcabile, conduse de specialişti excepţionali din domenii specifice.
În opinia mea, aceste centre trebuie să fie dotate cu echipamente scumpe, de ultimă oră, şi trebuie să aibă ca personal o echipă de savanţi.
ERI va fi folosită pentru studiul experimental, în principal, prin metode inductive, al fenomenelor din mediul nostru ambiant, în scopul de a produce soluţii practice.
De asemenea, ERI ar trebui să vizeze formarea tinerilor savanţi.
Cred că Forumul strategic european pentru infrastructuri de cercetare nu are ca scop să copieze centrele actuale de excelenţă, ci, prin utilizarea fondurilor structurale şi naţionale, să creeze unităţi de cercetare diferite, care să vină în completarea centrelor de excelenţă şi să constituie o infrastructură de unităţi de cercetare specializate, o reţea uniformă care să se răspândească în întreaga Uniune Europeană.
Cercetătorii europeni tineri şi ambiţioşi nu vor fi nevoiţi să traverseze oceanul pentru a-şi pune în aplicare ideile.
Prin urmare, în opinia mea, condiţiile prealabile funcţionării eficiente a ERI cuprind un grad înalt de specializare şi mobilitate în ceea ce priveşte mediul de cercetare.
Cercetarea va deveni mai eficientă, dacă se introduc constrângeri temporale şi dacă aceasta este diseminată în mai multe locuri, şi anume, dacă sarcini de cercetare de bază se desfăşoară simultan în diferite unităţi ERI specializate internaţionale, care, întrucât nu sunt entităţi economice, vor fi scutite de impozite.
Mulţumindu-vă pentru atenţie, o felicit pe doamna Madurell şi solicit Comisiei să elaboreze rapid un proiect de regulament care, deşi interesant, necesită o descriere mai detaliată.
Aş dori să o felicit pe doamna Teresa Riera Madurell pentru acest raport, care ne apropie de instituirea cu succes a Spaţiului european de cercetare.
Sunt convins că, prin crearea unei reţele de parteneriate de cercetare ştiinţifică între statele membre, vom fi capabili să realizăm o economie competitivă şi productivă bazată pe cunoaştere şi inovaţie.
Schimbul de cunoştinţe nu ar fi posibil fără infrastructura relevantă, deoarece aceasta îndeplineşte un rol esențial în crearea unui mediu eficient favorabil efectuării unei cercetări avansate şi extrem de necesare.
În prezent, activitatea de cercetare se rezumă la cooperare între instituţii de cercetare individuale.
De asemenea, nu am dispus de instrumentele juridice relevante care ar face posibilă instituirea unui parteneriat adecvat cu participanţi din diferite state, care este, în realitate, cheia succesului în acest domeniu.
Absenţa acestor instrumente juridice a întârziat mult procesele de integrare a cercetării din noile state membre, aceste state având un potenţial de cercetare enorm, care trebuie încorporat în Uniunea Europeană.
Acest raport nu reprezintă doar un pas spre crearea unui cadru juridic pentru instituirea infrastructurii de cercetare.
Raportul ar juca un rol foarte important în realizarea transferului de cunoștințe în Uniunea Europeană, sporind prestigiul şi autoritatea centrelor europene de cercetare la nivel mondial, crescând gradul de ocupare a forţei de muncă, şi contribuind la căutarea soluţiilor adecvate pentru noile provocări legate de mediu.
Aş dori să felicit din nou raportorul, doamna Riera Madurell.
în numele Grupului IND/DEM. - (SV) Avem nevoie de o entitate juridică economică europeană în sectorul cercetării sau este acesta încă un exemplu al luptei perseverente a Uniunii Europene împotriva pluralismului european?
Este adevărat, desigur, că existența concurenţei instituţionale este necesară pentru realizarea reformelor instituţionale.
Imaginaţi-vă dacă s-ar fi instituit un cadru juridic internaţional în domeniul cercetării în urmă cu 50 de ani.
Dezvoltarea în acest domeniu ar fi încetat.
Modificarea tratatelor internaţionale este dificilă şi se realizează mult prea încet.
Se fac progrese, dacă ţările îşi pot reforma cu uşurinţă instituţiile naţionale.
Reformele reuşite se transmit astfel în alte ţări.
Propunerea Comisiei nu este, cu siguranţă, o cămaşă de forţă.
Aceasta oferă o alternativă la propunerile naţionale existente şi, în acest sens, reprezintă o îmbunătăţire.
Cu toate acestea, propunerea este prejudiciată complet de faptul că se doreşte, de asemenea, de către Comisie reglementarea impozitării acestei entităţi juridice la nivelul Uniunii Europene.
Această propunere trebuie, prin urmare, respinsă.
(FR) Domnule preşedinte, domnule comisar, am sentimentul că asistăm la o evoluţie foarte importantă a politicii europene de cercetare.
Acesta este rezultatul raportului de evaluare a celui de-al şaselea program-cadru, dar este şi un argument care a fost reţinut în elaborarea proiectului pentru cel de-al şaptelea program-cadru.
Aţi menționat, domnule comisar, că acum li se permite unor state membre să-şi unească forţele.
Este cel puţin absurd să remarci că este necesară o autorizaţie specială din partea Uniunii Europene pentru acest lucru, totuși, reprezintă un progres.
Mă îngrijorează afirmaţia dumneavoastră cu privire la faptul că se va aplica o rată minimă a TVA-ului şi că situaţia privind statutul internaţional nu este încă pe deplin clară, cel puţin eu aşa am înţeles.
Articolul 171 a fost menţionat pentru votul privind întreprinderea comună SESAR.
Am votat de două ori pentru acest proiect, întrucât, în versiunea iniţială, statutul internaţional nu fusese confirmat şi, prin urmare, nu a fost posibilă înfiinţarea întreprinderii comune.
Altă întreprindere comună, Galileo, nu a fost înfiinţată deloc.
Întrebările mele sunt următoarele: Care va fi cota finanţării comunitare?
Se va acorda finanţare celor care cooperează pentru a preveni risipa resurselor destinate infrastructurilor de cercetare şi pentru a-i încuraja?
În cele din urmă, va fi posibil să se acceseze fondul de coeziune pentru cercetare în vederea combinării excelenţei şi coeziunii?
Anul 2009 este Anul creativităţii şi inovării.
Înfiinţarea unei infrastructuri europene de cercetare care să lucreze pe baze necomerciale contribuie la eficientizarea programelor comunitare de cercetarea şi la diseminarea şi optimizarea rezultatelor în materie de cercetare şi dezvoltare tehnologică şi demonstrativă la nivel comunitar.
Salut faptul că aceste infrastructuri pot primi cofinanţare prin instrumentele financiare ale politicii de coeziune, în conformitate cu regulamentele privind Fondul european de dezvoltare regională, Fondul social şi Fondul de coeziune.
Vreau să subliniez că este extrem de important faptul că aceste infrastructuri fac legătura dintre institutele şi structurile de cercetare, universităţi, mediul academic şi sectorul privat, fiind în beneficiul utilizării rezultatelor cercetării de către zonele industriale.
Vreau însă să menţionez faptul că, mai ales în această perioadă de criză, trebuie să ne asigurăm că cel puţin 1% din produsul intern brut al unui stat membru trebuie să fie dedicat cercetării.
Ideea unui spaţiu european comun de cercetare şi a cadrului legal comunitar aplicabil infrastructurilor europene de cercetare a reprezentat principiul de bază pentru atingerea obiectivelor Strategiei de la Lisabona referitor la creşterea economică, crearea de locuri de muncă şi realizarea unei economii dinamice bazată pe cunoaştere.
Infrastructurile de cercetare joacă un rol din ce în ce mai important în progresul cunoaşterii şi al tehnologiei, datorită capacităţii lor de a regrupa resurse umane şi investiţii, astfel încât să se atingă masa critică, reuşind să contribuie într-un mod determinant la dezvoltarea economică europeană.
Ne-am propus să asigurăm cercetării o finanţare competitivă, infrastructuri şi reguli de proprietate intelectuală adecvate, precum şi mobilitate eficientă pentru cercetători, din dorinţa ca Uniunea Europeană să fie un partener în cercetarea internaţională de vârf.
Astăzi, prin propunerea de Regulament privind cadrul legal comunitar aplicabil infrastructurilor europene de cercetare consolidăm crearea celei de-a cincea libertăţi în Europa: libera circulaţie a cunoaşterii.
Actualul regulament va constitui pilonul dezvoltării cercetării europene, infrastructura europeană de cercetare fiind garantul excelenţei ştiinţifice în cercetarea comunitară şi competitivitatea economiei comunitare, pe baza prognozelor pe termen mediu şi lung şi prin sprijinirea eficientă a activităţilor europene de cercetare.
În contextul actualei crizei economice, aplicarea cât mai rapidă a acestui regulament, corelată cu încurajarea şi facilitarea investiţiilor în cercetare şi dezvoltare, realizarea de standarde comune în domeniul cunoaşterii şi modernizarea sistemelor de educaţie naţională vor fi soluţii reale pentru depăşirea acesteia.
Consider că în acest moment trebuie să acordăm o atenţie sporită diferenţelor existente în domeniul dezvoltării infrastructurii pentru inovaţie şi cercetare între statele membre dezvoltate şi statele membre cu economie în curs de dezvoltare, astfel încât să nu creăm migraţii importante ale cercetătorilor din economiile statelor nou aderate spre statele membre a căror economie se află la vârful economiei mondiale.
O distribuţie omogenă a acestor infrastructuri în cadrul Uniunii Europene şi, totodată, a oportunităţilor de cercetare, ar fi în beneficiul întregii Uniuni şi ar ajuta în combaterea migraţiei oamenilor de ştiinţă de la est către vest.
În încheiere, doresc să o felicit pe raportoarea dna Riera Madurell şi colegii din Comisia pentru industrie, cercetare şi energie pentru contribuţia lor la realizarea acestui raport.
Domnule preşedinte, aţi putea împărţi cele cinci minute între cele două cereri prezentate?
Aş dori să-mi alocaţi două minute, dacă se poate.
Mă puneţi într-o situaţie delicată.
Regulamentul de procedură prevede un minut.
Un minut.
Domnule preşedinte, cu deosebit respect, deja am pierdut două minute vorbind despre aceasta.
Sunt cinci minute din timpul alocat pentru procedura "catch the eye”.
Am participat la alte dezbateri unde au fost unul, doi sau trei vorbitori şi ne împărţeam timpul.
Doresc doar două minute - nu ştiu ce doresc ceilalţi colegi.
Mulţumesc pentru că mi-aţi permis să abuzez de răbdarea dumneavoastră, domnule preşedinte.
Sprijin pe deplin crearea unui statut juridic în ceea ce priveşte noile infrastructuri europene de cercetare pentru proiecte de cercetare paneuropene şi finanţare paneuropeană.
Punctez aici două probleme.
Am în faţă - şi aş dori să-i felicit pe domnul comisar şi pe echipa sa - o lucrare cu titlul "Un spaţiu european de cercetare mai intensiv şi mai integrat: ştiinţă, tehnologie şi competitivitate, raportul privind principalii indicatori pentru 2008/2009” Cred că cifrele s-ar putea să fie învechite, având în vedere prăbuşirea PIB-ului în UE şi în alte păţi ale lumii.
Mă voi opri, în special, la ideea că finanţarea publică a cercetării şi dezvoltării poate fi contraciclică, după cum s-a întâmplat în Japonia şi Statele Unite ale Americii la începutul anilor 1990 şi, respectiv, la începutul anilor 2000.
Când PIB-ul acestor ţări s-a prăbuşit, investiţia publică în cercetare şi dezvoltare a crescut.
Aţi putea extrapola pornind de la ceea ce se petrece în prezent în UE, cu datele disponibile din cel de-al şaptelea program-cadru şi din statele membre, având în vedere colapsul creşterii economice în Uniunea Europeană în prezent - nu suntem singuri la nivel mondial - dacă vom fi capabili să compensăm cu o finanţare publică crescută în cercetare şi dezvoltare?
Al doilea punct se referă la perspectiva înspăimântătoare în ceea ce priveşte cota cererilor de brevete a Uniunii Europene la nivel mondial, care a scăzut alarmant.
Costurile ridicate ale brevetelor în Europa ar putea justifica oarecum acest lucru.
În Europa, costurile şi cheltuielile aferente cererilor de brevete sunt cu peste 20% mai mari decât în SUA, de 13 ori mai ridicate decât la Oficiul pentru Brevete din Japonia, în timp ce costurile de menţinere a protecţiei prin brevet în cele 27 de state membre sunt de peste 60 de ori mai mari în Uniunea Europeană decât în SUA - implicaţii înspăimântătoare.
Ne puteţi spune, domnule comisar, cum am putea remedia aceste probleme într-un timp cât mai scurt?
Aş dori să vă felicit din nou, domnule comisar, pentru lucrarea interesantă pe care aţi publicat-o.
(PL) Domnule preşedinte, aş dori să mulţumesc raportorului pentru munca depusă.
Mă voi referi aici la o afirmaţie făcută de doamna Doyle.
Într-un moment de criză economică, nu ar trebui să ne permitem să facem greşeala de a neglija cercetarea şi dezvoltarea sau pe persoanele care muncesc în aceste domenii.
Prin urmare, susţin măsurile privind instituirea unui cadru juridic pentru Infrastructura europeană de cercetare.
Trebuie să conştientizăm faptul că, pentru ERI, este necesar să avem un cadru juridic şi fonduri corespunzătoare, dar aceste fonduri nu pot proveni din contribuţii din partea regiunilor individuale sau chiar al ţărilor.
Problema impozitării adecvate este, de asemenea, importantă în acest caz.
Consider, de asemenea, că este nevoie de o mai bună cooperare între centrele de cercetare şi economie, inclusiv întreprinderile mici şi mijlocii.
Sunt convins că ERI va contribui, de asemenea, dacă este corelată în mod corespunzător cu programele-cadru, la îmbunătăţirea situaţiei persoanelor care lucrează în cercetare, mai ales a tinerilor, după cum a afirmat domnul Gierek.
Acest lucru ar putea preveni exodul de creiere din Europa.
Ar trebui să ne reamintim că Strategia de la Lisabona prevede o cotă de 3% din PIB pentru cheltuieli legate de cercetare şi dezvoltare.
În "Uniunea Europeană azi” -, cifrele fiind prezentate pentru anul 2007 -, acest indicator se află la nivelul de 1,84%.
În consecință, am încredere că ERI va îmbunătăţi această situaţie.
membru al Comisiei. -Domnule preşedinte, în primul rând, aş dori să vă mulţumesc pentru sprijinul acordat.
Cred că înţelegem cu toţii cât este de important să discutăm.
Poate nu respect ordinea întrebărilor, dar voi încerca să răspund pe scurt la toate.
Doamnă Doyle, în ceea ce priveşte finanţarea publică, experienţa trecută a arătat că, în timp de criză, finanţarea privată cel mai probabil scade.
De aceea, finanţarea publică nu ar trebui să comită teribila greşeală de a urma aceeaşi cale, fiindcă acest lucru ne-ar plasa, după criză, într-o situaţie complet neadecvată.
Din acest motiv, finanţarea publică trebuie să intervină contraciclic şi de aceea, chiar şi în Europa, am avut un asemenea exemplu.
A fost cazul Finlandei la începutul anilor 1990.
Cred că ar trebui să acţionăm în acest sens şi să urmăm această cale.
În ceea ce priveşte costul cererilor de brevet, acesta este exorbitant.
Cred că nu există un răspuns simplu.
"Îmbunătăţirea” ar fi cu siguranţă un răspuns care ar fi mai orizontal decât orice am putea face.
Anul trecut, ne-am străduit să propunem clarificarea cadrului brevetelor în relaţiile dintre instituţiile publice şi private, însă, în mod cert, nu acesta este răspunsul la problema de fond cu care ne confruntăm în ceea ce priveşte cererile de brevete.
Acum mă întorc la propunerea referitoare la finanţarea în cadrul celui de-al şaptelea program-cadru.
Ceea ce am finanţat până în prezent este faza de pregătire a proiectelor care sunt autorizate.
Nu intenţionăm să finanţăm, la nivel instituţional, infrastructura.
Statele membre se vor ocupa de acest aspect şi tot statele membre vor decide, de exemplu, unde va fi amplasată.
Cu toate acestea, când acest lucru se va termina, vom finanţa, în mod cert, subvenţiile, ca pentru orice altă infrastructură.
Doar în acest mod vom reuşi.
Vă pot reaminti că, atunci când am dezbătut problema bugetului pentru infrastructura de cercetare, ne-am referit la bugetul care, în puncte procentuale, a fost în cea mai mare parte alocat pentru cel de-al şaptelea program-cadru.
Cu toate acestea, sunt foarte optimist.
Am avansat foarte mult şi cred că legislaţia aduce soluţii favorabile.
În ceea ce priveşte TVA, aş dori să fiu precis.
Nu propunem în legislaţie scutirea de la plata TVA.
Credem că, dacă mai multe ţări îşi vor uni eforturile pentru a construi o infrastructură comună, de exemplu între Germania şi Slovenia sau Regatul Unit sau oricare alt stat, până la urmă, nicio ţară nu va fi de acord să plătească TVA în ţara respectivă.
Aceasta este situaţia şi în prezent - dar cum anume se prezintă lucrurile astăzi?
În prezent, statele negociază în mod individual cu ţara gazdă cu privire la acest tip de scutire.
Ceea ce încercăm prin legislaţia în cauză este garantarea statutului de organizaţie internaţională care, în consecinţă, ar garanta scutirea de TVA, datorită legislaţiei privind TVA, care este în vigoare în prezent.
În esenţă, astfel s-ar rezolva problema, dar s-a menţionat şi factorul timp.
Timpul este factorul esențial aici, deci vorbim despre măsura în care putem accelera şi simplifica procesul de construire a infrastructurii de cercetare împreună.
Din păcate, situaţia prezentă a infrastructurii de cercetare este atât de complexă, încât pierdem timp şi, prin urmare, bani.
În esenţă, astfel se prezintă lucrurile.
Am uitat de coeziune.
Răspunsul este da.
În încheiere, exact acest lucru trebuie subliniat.
Avem nevoie de infrastructură.
Şi avem nevoie cât se poate de repede.
Acesta este pasul prin care se poate accelera întregul proces.
Vă mulţumesc pentru că aţi înţeles acest lucru şi pentru sprijinul acordat în acest context.
Înainte de a da cuvântul raportorului, aş dori să o lămuresc pe doamna Doyle într-o privinţă.
Am studiat detaliile tehnice.
Acum mai bine de un an, la 8 ianuarie 2008, aţi primit o comunicare din partea secretarului general adjunct cu privire la o decizie a Conferinţei preşedinţilor din 27 octombrie 2007.
Punctul 3 litera (B) prevede foarte clar că timpul pentru procedura "catch the eye” este de maximum cinci minute şi se limitează la maximum un minut pentru fiecare vorbitor.
Aceasta este regula, dar a fost o reală plăcere să vă ascultăm, astfel încât am fost încântaţi să auzim ce aveaţi de spus.
Îi dăm cuvântul acum raportorului nostru, doamna Riera-Madurell.
Domnule preşedinte, aş dori să mulţumesc tuturor celor care au participat la această dezbatere pentru contribuţiile lor şi aş dori să mulţumesc, de asemenea, domnului comisar pentru cuvintele sale şi să precizez că sunt perfect de acord cu explicaţia foarte clară pe care a oferit-o privind problema legată de TVA.
În concluzie, aş dori doar să spun că majoritatea dintre noi suntem de acord în privinţa elementelor de bază.
Mesajul este clar: excelenţa în cercetare necesită o infrastructură de cercetare de înaltă clasă şi, întrucât costurile de construcţie şi operaţionale sunt ridicate, este important să beneficiem împreună de o mare parte a acestei infrastructuri de cercetare.
Cu alte cuvinte, este mai mult decât rezonabil să se conceapă crearea unei infrastructuri europene care să poată servi întregii comunităţi ştiinţifice europene.
Foaia de parcurs întocmită de ESFRI a constituit, în mod cert, un pas înainte spre o planificare mai bună a infrastructurii de cercetare la nivel european.
Ceea ce trebuie să facem acum este să punem în aplicare această foaie de parcurs.
Una dintre principalele probleme este în mod cert finanţarea, după cum au subliniat unii dintre colegii mei, deoarece, în ciuda creşterii fondurilor alocate celui de-al şaptelea program-cadru şi a posibilităţilor de asistenţă pentru infrastructuri în programele de politică de coeziune, pe care şi unii dintre colegii mei le-au menţionat, bugetul Uniunii Europene nu este suficient pentru a finanţa toată infrastructura necesară.
Prin urmare, este esenţial să mobilizăm surse de finanţare, atât publice, cât şi private, în măsura posibilităţilor, în special, din cadrul industriei, deşi, după cum a afirmat, pe bună dreptate, domnul comisar, nu este un moment foarte oportun.
O altă dificultate, care nu este mai puţin importantă, a fost lipsa unei structuri juridice.
Acesta a fost obiectivul Comisiei când a avansat această propunere: instituirea unui cadru juridic şi condiţiile necesare pentru dezvoltarea infrastructurilor de cercetare europene.
Aceasta este o propunere bună, lucru care a fost cu siguranţă confirmat de Parlament, după cum a menţionat deja domnul comisar.
Aş dori să solicit Consiliului încă o dată să ne asculte mesajul.
(DE) Domnule preşedinte, vă rog să menţineţi funcţionarea căldurii până la încheierea şedinţei, fiindcă este foarte frig în sală.
Luăm notă de această observaţie.
Poate dezbaterile noastre din timpul serii ar trebui să fie mai animate şi mai aprinse, astfel încât să încălzim atmosfera.
Este adevărat totuşi că sala este spaţioasă.
Cu această chestiune fundamentală, care va contribui, în mare măsură, la progresul cercetării europene, declar încheiată această dezbatere.
Votul va avea loc joi, 19 februarie 2009.
Declaraţii scrise (articolul 142 din Regulamentul de procedură)
în scris. - În perioadele când economia este în declin, tentaţia autorităţilor este să reducă fondurile pentru cercetare.
Mă bucur însă că prin discutarea acestui raport referitor la propunerea de Regulament al Consiliului privind cadrul legal comunitar aplicabil infrastructurilor europene de cercetare transmitem un semnal important că activitatea de cercetare rămâne o prioritate pentru Uniunea Europeană.
Am convingerea că prin stabilirea acestui cadru instituţional pentru susţinerea activităţii de cercetare vom vedea rezultate care să sprijine economia europeană.
Pentru că activitatea de cercetare nu este un moft, ci o necesitate care să asigure competitivitatea economiei europene pe plan global.
Vreau să insist asupra unui aspect extrem de important în care cercetarea poate avea un rol important.
În următorii 25 de ani, din cauza procesului de urbanizare, se preconizează că vor fi scoase din circuitul agricol aproape 25% din terenuri.
Pentru a compensa reducerea suprafeţei avem nevoie de o productivitate mai mare, pe suprafeţe mai mici, cu consum redus de apă sau pesticide.
Soluţiile pot veni prin cercetare, prin biotehnologii, având în vedere, bineînţeles, principiul siguranţei alimentare.
Este un motiv în plus pentru a sprijini mai mult activitatea de cercetare şi a asigura un cadru unitar la nivel european.
în scris. - Salut raportul referitor la stabilirea cadrului juridic pentru Infrastructura Europeană de Cercetare (IEC), cât şi propunerea Comisiei pentru o reglementare în domeniu.
IEC vine ca răspuns la o necesitate reală a cercetătorilor europeni şi va duce fără îndoială la sporirea competitivităţii ştiinţei europene.
Unul dintre elementele importante ale acestei reglementări este posibilitatea Comunităţii Europene de a participa într-o entitate de tip IEC.
Acest fapt dă Comunităţii capacitatea de participare şi orientare a politicilor de cercetare transeuropene.
În virtutea acestui element chem Comisia Europeană să aibă în vedere în momentul susţinerii financiare a IEC trei elemente:
1) participarea Comunităţii exclusiv la proiecte cu un potenţial ştiinţific foarte ridicat
2) încurajarea constituirii de IEC în regiuni care tradiţional au fost victime ale fenomenului de "brain-drain” intra şi extracomunitar
3) facilitarea accesului societăţilor din sectorul privat la IEC.
Politicile comunitare în acest domeniu trebuie să îmbine excelenţa ştiinţifică şi crearea unui influx de cercetători şi infrastructuri performante înspre ţări, precum noii aderenţi la Uniunea Europeană din valurile de aderare 2004 şi 2007.
în scris. - Raportul redactat de Teresa Riera Madurell are o importanţă deosebită deoarece crează cadrul juridic necesar pentru dezvoltarea infrastructurilor de cercetare.
Înfiinţarea infrastructurilor europene de cercetare reprezintă garanţia că cercetarea se va ridica la un înalt nivel.
În plus, va crea noi oportunităţi în privinţa colaborării mai strânse între echipele de cercetători europeni la care se pot alătura numeroşi studenţi şi personal tehnic, fapt ce contribuie la atragerea tinerilor în domeniul cercetării de vârf.
Acest cadru legal trebuie să asigure şi o mai bună cooperare între industrie şi cercetarea academică pentru a facilita astfel punerea în practică a inovaţiilor.
Susţin propunerea raportoarei care cere Comisiei să informeze periodic Parlamentul European cu privire la situaţia evoluţiei infrastructurilor europene de cercetare.
Costul înfiinţării unor infrastructuri de cercetare la scară largă impune combinarea eforturilor mai multor ţări.
Elaborarea unui cadru juridic comun este absolut necesar pentru a facilita şi accelera dezvoltarea acestor infrastructuri.
Locul special pe care îl ocupă copiii în acțiunile externe ale Uniunii Europene (prezentare succintă)
Următorul punct de pe ordinea de zi este o scurtă prezentare a raportului întocmit de doamna Kinnock, în numele Comisiei pentru dezvoltare, referitor la locul special pe care îl ocupă copiii în acţiunile externe ale Uniunii Europene.
raportor. -Domnule preşedinte, încă de la început trebuie să spun că salut comunicarea pregătită de Comisie.
Consider că este atât cuprinzătoare, cât şi ambiţioasă.
În raportul meu, domnule comisar, recomand acţiunile practice, investiţiile şi procesele necesare pentru a se identifica acel loc special pe care trebuie să-l ocupe copiii în cadrul acţiunilor externe.
Comunicarea şi concluziile Comisiei şi ale Consiliului privind acţiunile externe se vor baza pe dimensiunea externă a strategiei Uniunii Europene privind drepturile copilului.
Consider că aceasta reprezintă o preocupare esenţială pentru Uniunea Europeană.
Domnule comisar, aştept cu nerăbdare să se întreprindă acţiuni care să fie la nivelul ambiţiei pe care o remarc.
Trebuie să vedem că ceva concret vine în sprijinul retoricii.
Aceasta înseamnă că resursele trebuie să fie disponibile şi, desigur - după cum cred cu tărie că veţi fi de acord - statele membre ale Uniunii Europene nu trebuie să revină asupra angajamentelor pe care şi le-au asumat, în scopul finanţării Obiectivelor de Dezvoltare ale Mileniului (ODM).
Ceea ce cunoaştem este că marea parte a celor două miliarde de copii din întreaga lume duc o luptă zilnică împotriva sărăciei şi vulnerabilităţii.
După cum se ştie, 98% din copiii din lume, care sunt victime ale sărăciei extreme, trăiesc în ţările în curs de dezvoltare.
Mai mult, acum este clar că impactul crizei financiare va fi puternic resimţit de copii şi tineri, de exemplu, în momentul reducerii bugetelor pentru sănătate şi educaţie.
De aceea, cred că este indicat să ne asumăm un angajament politic, la nivelul cel mai înalt, în numele copiilor şi cu participarea acestora.
Uniunea Europeană trebuie să vadă în parteneriatul său cu ţările în curs de dezvoltare oportunitatea de a influenţa politica publică în vederea salvării vieţilor copiilor.
Trebuie să se promoveze acţiuni prioritare pentru copii, atunci când Comisia Europeană negociază strategiile regionale şi tematice din documentele de strategie de ţară, atunci când se elaborează şi, apoi, când se revizuiesc.
Dacă există sprijin bugetar, inclusiv contracte ODM, trebuie şi este necesar să se includă obiective şi indicatori privind copiii.
Salut intenţia Comisiei de a elabora planuri de acţiune parteneriale naţionale pentru copii.
Trebuie să ne asigurăm că şi cei mai marginalizaţi copii - inclusiv copiii cu handicap şi orfanii - au acces echitabil la sănătate, bunăstare şi servicii juridice.
Consider că trebuie să se realizeze o formare mai aprofundată şi mai bună a personalului Comisiei - atât la Bruxelles, cât şi în delegaţii - în special în ceea ce priveşte modul în care gestionează participarea copiilor.
Trebuie să se producă o schimbare radicală a gândirii în Uniunea Europeană în ceea ce priveşte modul în care asigurăm ascultarea copiilor şi participarea acestora, întrucât înţelegem că înşişi copiii dau viaţă valorilor consacrate de dreptul internaţional prin Convenţia privind drepturile copiilor, încheiată în 1989.
Din experienţă, cunosc faptul că copiii - tinerii - au un nivel ridicat de înţelegere şi experienţă - pe care trebuie să le valorificăm - cu privire la modul de abordare a sărăciei şi degradării mediului.
Salut faptul că se recunoaște de către Comisie importanţa consultării în cadrul pregătirii strategiei Uniunii Europene privind drepturile copiilor.
Mai înţeleg că acest lucru a fost planificat pentru prima jumătate a anului 2009.
Domnule comisar, va fi Comisia în măsură să confirme momentul în care va începe acest proces?
Am încredere că nu se va adopta nicio decizie conform căreia consultarea publicului - inclusiv a copiilor - să fie suspendată până la investirea unei noi Comisii şi a unui nou Parlament.
În final, spre a-l cita pe domnul Kofi Annan, "Nu există responsabilitate mai sacră decât aceea pe care omenirea o are faţă de copii.
Nu există datorie mai importantă decât aceea de a asigura că drepturile acestora sunt respectate, că bunăstarea acestora este protejată şi că în viaţa lor nu există sentimentul fricii, precum şi faptul că aceştia cresc în pace.”
Cred că suntem cu toţii de acord că acestea sunt obiective onorabile.
membru al Comisiei. -Domnule preşedinte, este o plăcere să fiu astăzi aici şi să vorbesc despre copii şi despre raportul pe care îl veţi adopta în curând.
Permiteţi-mi să vorbesc câteva minute despre cum am ajuns unde ne aflăm azi şi despre ce se va întâmpla în viitor, precum şi despre participarea copiilor, care este cel mai probabil provocarea noastră majoră în ceea ce priveşte copiii.
Am făcut astăzi un pas important într-un lung proces care a început acum câţiva ani, la nivel intern, în cadrul Comisiei.
Recunoaştem că Uniunea Europeană are nevoie de o strategie privind copiii.
Avem nevoie de o strategie privind felul în care noi, Uniunea Europeană, ne vom pune în aplicare angajamentele.
Noi şi restul lumii am semnat Convenţia Organizaţiei Naţiunilor Unite privind drepturile copilului.
Primul pas a fost comunicarea Comisiei "Către o strategie europeană privind drepturile copilului” în 2006.
Aceasta a fost urmată în 2008 de pachetul de comunicări privind copiii în acţiunile externe, care a conturat o abordare exhaustivă a copiilor la nivelul Uniunii Europene, folosindu-se toate instrumentele disponibile în cooperarea externă.
Permiteţi-mi să deviez puţin de la subiect, întrucât sunt convins că unii dintre dumneavoastră vor întreba: cum rămâne cu strategia Uniunii Europene privind drepturile copilului, care a fost anunţată în comunicarea menţionată anterior?
Pot confirma că se pregăteşte de către Comisie o asemenea strategie, care va fi prezentată de următoarea Comisie.
În timpul preşedinţiei slovene din mai 2008, Consiliul a adoptat concluzii privind promovarea şi protecţia drepturilor copilului în acţiunile externe ale Uniunii Europene - dezvoltarea dimensiunilor umanitare.
