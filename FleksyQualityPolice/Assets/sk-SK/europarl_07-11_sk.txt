Keďže jednotlivé štáty majú svoje vlastné národné knižnice, je len logické, že aj Európska únia by mala mať podobnú inštitúciu, takú, ktorá by využívala najmodernejšie technológie.
Nejde len o rutinu, aby sme naplnili úlohu európskej integrácie; toto je praktická záležitosť.
V súčasnosti sa každým dňom vydáva viac a viac kníh.
Toto obrovské množstvo literatúry nemôže byť sústredené na jednom mieste bez pomoci počítačovej technológie.
Je to mamutia práca.
Plánuje sa, že európska elektronická knižnica prevezme už existujúce elektronické zdroje a bude obsahovať literárne diela, na ktoré sa nevzťahuje autorské právo.
Okrem literárnych diel v nej nájdeme technické, právnické, žurnalistické a audiovizuálne materiály.
Založiť systém, ktorý má byť taký všestranný a zároveň primerane jednoduchý, bude zaujímavou úlohou pre odborníkov na digitálne technológie.
Som si istá, že európska elektronická knižnica odstráni problém s nekonečnými krížovými odkazmi a komplikovaným vyhľadávaním vo virtuálnom priestore a stane sa obrovskou knižnicou, ktorú budeme mať, obrazne povedané, doma.
Samozrejme, že sú s tým spojené aj riziká.
Prehĺbia elektronické knižnice ešte viac našu závislosť na počítačoch a ohrozia existenciu tlačených kníh?
Môže sa to stať, hoci si myslím, že to nie je veľmi pravdepodobné.
Tradičná kniha je neoddeliteľnou súčasťou našej kultúry, práve tak ako divadlo alebo umenie.
Ponúka niečo, čo elektronické knižnice nikdy nebudú schopné poskytnúť: priamy kontakt s čitateľom.
v mene skupiny IND/DEM. - Vážený pán predsedajúci, korene Britskej knižnice siahajú do roku 1753.
Obsahuje dokumenty, ktoré pochádzajú z roku 300 p.n.l.
Známe mená ako Karl Marx, Oscar Wilde, Mahátma Gándhí, Rudyard Kipling, George Orwell, George Bernard Shaw, a dokonca Vladimír Lenin sú len niektoré z osobností, ktoré študovali v čitárňach Britského múzea a britských knižníc.
Zamýšľam sa nad otázkou, či by našli rovnako veľa inšpirácie surfovaním na internete.
Obávam sa, že naše veľkolepé vybavenie s bezprecedentnou zbierkou publikácií zo všetkých kútov sveta a Britského impéria - a iste aj odinakiaľ - bude podľa toho náležite cenené dávno po tom, čo sa EÚ vydá na cestu ostatných eurofederalistických projektov, od Karola Veľkého až po otrasné politické nočné mory posledných dvoch storočí.
Pani Descampsová, veľa šťastia s vašou elektronickou knižnicou, ale v tejto oblasti, rovnako ako v mnohých iných, by som sa radšej zameral na ochranu a zachovanie a rozvoj dedičstva, na ktoré som hrdý, než na budovanie nástrah nového štátu z trosiek neúspechov iných štátov.
Vážený pán predsedajúci, kolegovia, v prvom rade mi dovoľte zdôrazniť, že vítam správu Komisie a pani Descampsovej o elektronických knižniciach ako príhodný a významný príspevok k zabezpečeniu zachovania elektronických informácií pre budúce generácie.
Pravdou je, že internet sa stal jedným z najdôležitejších prostriedkov prístupu k poznatkom a vzdelaniu.
Elektronické knižnice by istotne priniesli osoh mnohým výskumníkom, študentom, učiteľom a - ako špecifickej skupine - telesne postihnutým.
Táto iniciatíva je teda pre Rok rovnakých príležitostí pre všetkých ako stvorená.
Chcem upriamiť vašu pozornosť len na jeden aspekt, ktorý treba posúdiť predtým, než sa prijmú nejaké rozhodnutia.
Spolupráca verejného a súkromného sektora a súkromné sponzorstvo digitalizácie európskeho kultúrneho dedičstva sú dôležitým prvkom systému, aký sme si vystavali.
Musíme sa uistiť, že nové nariadenia v tejto oblasti, predovšetkým nariadenia o vedeckých informáciách, výhody súčasného systému neohrozujú.
Musíme napríklad zabezpečiť, aby bol chránený mechanizmus rovnocenného hodnotenia.
Rovnocenné hodnotenie je postup, pri ktorom nezávislí odborníci na určitú vedeckú disciplínu kriticky posudzujú vedeckú štúdiu, ktorá podáva správu o výskume.
Pre vedeckú komunitu je systém rovnocenného hodnotenia kľúčový; predstavuje dôležitý mechanizmus kontroly kvality a môže mať vplyv na vedeckú kariéru.
Musíme tiež zabrániť tomu, aby otvorený prístup ohrozil súčasný spôsob šírenia vedeckého výskumu prostredníctvom predplatených periodík.
Ďalšia vec, ktorú treba zvážiť, je negatívny vplyv na ziskovosť periodík vydávaných malými vydavateľstvami.
Jedným slovom, mnohé záujmové skupiny vnímajú súčasný systém za ľahko prístupný, efektívny, úsporný a tiež vysokokvalitný.
Musíme si byť istí, že výhody, predovšetkým pre výskumníkov, budú prevažovať a musíme zabrániť akýmkoľvek nechceným negatívnym následkom pre tých, ktorým sa snažíme pomôcť.
(PL) Vážený pán predsedajúci, myšlienka vytvoriť európsku elektronickú knižnicu vytvorením internetovej stránky, na ktorej by boli uložené zdroje prístupné všetkým užívateľom bez poplatku, je určite ambiciózna.
Knižnica by mala viacjazyčné rozhranie, ktoré by umožňovalo priamy prístup k želanému materiálu.
Každý občan by mal prístup dokonca aj k tým najmenej známym dielam svetovej kultúry v jeho rodnom jazyku.
Tiež je potrebné podotknúť, že táto iniciatíva upozorňuje na dôležitú otázku, ktorou je prístup na internet a sprostredkovanie možnosti pripojiť sa na stránku so svetovým kultúrnym dedičstvom aj obyvateľom vidieckych oblastí, ostrovných oblastí a tým, ktorí majú problémy s mobilitou.
Ďalším problémom bude prístup ku všetkým kategóriám kultúrneho materiálu, vrátane materiálu chráneného autorským právom a s ním súvisiacimi právami.
Verím, že sa na tento problém čoskoro nájde riešenie vďaka investíciám do technológie.
Pani Descampsová pripravila vyváženú správu.
Som presvedčený, že si zaslúži našu podporu.
(PL) Vážený pán predsedajúci, pani komisárka, chcel by som nadviazať na tých rečníkov, ktorí spravodajkyni blahoželali k dobre pripravenej správe.
Z Európskeho parlamentu vysiela jasný signál o jeho podpore myšlienky založenia európskej elektronickej knižnice.
Teší ma, že môžem Parlamentu pripomenúť, že na presadzovaní tejto myšlienky má svoj podiel aj Poľsko.
Moja krajina mala svojho zástupcu medzi šiestimi prezidentmi a premiérmi, ktorí s touto myšlienkou ako prví vystúpili.
Správa uvádza presvedčivé argumenty v prospech postupnej realizácie projektu.
Navrhuje doň progresívne zahrnúť rôzne kategórie kultúrneho dedičstva spolu s dokumentmi chránenými autorským právom a právami súvisiacimi s autorským právom za podmienky, že nebudú porušené právne obmedzenia v oblasti duševného vlastníctva.
Myšlienka obsiahnutá v návrhu, podľa ktorej by projekt mohol zahŕňať nielen knižnice, ale aj iné inštitúcie, ktoré sa podieľajú na šírení kultúry, je hodná zváženia.
Je správne a náležité, aby aj múzeá a archívy zohrávali v tomto systéme dôležitú úlohu, keďže sú už celé stáročia s knižnicami pevne prepojené.
Mám veľké očakávania, predovšetkým v súvislosti s plánom zahrnúť do koordinačného systému pre európsku elektronickú knižnicu nielen vedecký výskum digitalizácie, ale aj veľmi dôležitú otázku ochrany elektronických zdrojov.
Verím, že sa tak ukáže, že je možné vyvinúť spoločné jednotné požiadavky v súvislosti s riadnym uchovávaním elektronických materiálov - zdôrazňujem archivovaných - zhromaždených inde než v archívoch, inými slovami v múzeách a knižniciach.
Je známe, že tieto inštitúcie majú už celé stáročia problémy s riadnou ochranou archívnych materiálov získaných z iných zdrojov.
Konečne máme príležitosť to napraviť.
členka Komisie. - (FR) Vážený pán predsedajúci, dovoľte mi vyjadriť moju najúprimnejšiu vďaku pani Descampsovej a ďalším členom Výboru pre kultúru a vzdelávanie za to, že pripravili túto správu, pretože je to správa skutočne veľmi dôležitá.
Ako vidíte, pravé bohatstvo Európy nespočíva v eure alebo v hospodárskom rozvoji; spočíva v dedičstve, v dedičstve, ktoré sa tvorilo a budovalo celé stáročia - to je to, čo tvorí skutočný a hlboký zdroj bohatstva Európy.
V určitom zmysle je teraz škandálom, že toto dedičstvo mizne do archívov a trezorov, na miesta, kam verejnosť, občania Európy, nemajú prístup, kde sa ho nemôžu dotknúť, kde mu nemôžu porozumieť, kde sa z neho nemôžu tešiť.
Cieľom elektronickej knižnice je práve zbúrať tieto bariéry.
Som presvedčená, že toto je jeden z veľkých pokrokov, ktoré Európa urobila a chcela by som vzdať hold národným knižniciam, našim národným knižniciam, pretože ony stáli pri zrode tejto iniciatívy, ktorá je pre európske kultúry taká opodstatnená a významná.
Riaditelia týchto knižníc boli skutoční pionieri.
Pochopili, že tu ide o symbiózu, symbiózu medzi kultúrou, ktorá predstavuje samotné bohatstvo, a technológiou predstavujúcou nástroj, ktorý túto kultúru sprístupňuje, a skutočnosť, že sa na túto pioniersku prácu dali v zásade znamená, že v roku 2008 tu budeme mať jediný viacjazyčný prístupový bod.
A áno, áno, áno odpovedám tým, ktorí túto otázku položili, umožní nám prístup dokonca aj k luxemburskej literatúre.
Som na to hrdá, pretože luxemburčina je môj materinský jazyk, a pre mňa je teda najdôležitejším na svete, tak ako je dôležitý každý jeden materinský jazyk.
Práve preto musíme sprístupniť umelecké diela a literatúru, ktoré boli vytvorené vo všetkých týchto jazykoch, i štýl, v akom boli vytvorené.
Vezmite si luxemburskú kultúru: samozrejme, že luxemburský národ k nej prístup má, ale viete vy v tomto Parlamente, že vôbec existuje niečo ako luxemburská kultúra?
Neviete!
Keď však budeme mať elektronickú knižnicu, spoločný prístupový bod vám umožní zistiť, že takáto kultúra naozaj existuje.
Je vynikajúce, že môžeme získať prístup k takýmto kultúram, že sa môžeme o toto dedičstvo podeliť a šíriť ho všade, aj - a to by som rada zdôraznila - mimo Európy, pretože kultúra nie je obmedzená našimi hranicami.
Kultúra znamená spoločné zdieľanie, a preto by sme túto knižnicu chceli vytvoriť v duchu otvorenosti, pretože interoperabilita bude jej dôležitou súčasťou, a to nielen pokiaľ ide o knihy, ale aj v prípade ostatných foriem umenia: filmov, hudby, múzejných zbierok a tak ďalej.
Sme teda svedkami pozoruhodného otvorenia sa kultúry, viacjazyčného a multikultúrneho, je to niečo, čo naozaj dokazuje samotnú podstatu Európy ako takej, ktorou je zjednotená rozmanitosť.
Samozrejme, že jestvujú problémy, ktoré treba vyriešiť a vážení poslanci ich pomenovali dosť jasne.
Je tu problém s financovaním, okrem mnohých iných.
Chcela by som preto apelovať na členské štáty, aby zaistili, že po diskusiách prídu na rad účinné kroky.
V niektorých sa tak už stalo a chcela by som im za to poďakovať.
V roku 2008 predložíme analýzu toho, čo sme dosiaľ dosiahli a preto prirodzene aj toho, čo sa nepodarilo dosiahnuť.
Som presvedčená, že to bude veľmi dôležité pre ďalšie napredovanie celej tejto riskantnej akcie.
Nezabudneme samozrejme ani na partnerstvo verejného a súkromného sektora, pretože práve ono bude pre rozvoj takej nákladnej záležitosti, akou je digitalizácia, kľúčové.
Na srdci mi leží aj uchovanie krehkého materiálu, ktorému pri nedostatočnej starostlivosti hrozí zničenie.
Koľko kotúčov filmu ešte necháme zmiznúť v prachu?
Ak máme toto spoločné kultúrne dedičstvo zachovať, jednoucho ho musíme digitalizovať skôr, než bude neskoro.
Prirodzene sa zamýšľam aj nad ďalšími problémami, ktoré potrebujú riešenie, konkrétne nad problémami týkajúcimi sa autorského práva - ktoré je tŕňom v päte - a vedeckých informácií.
Naša skupina na vysokej úrovni v súčasnosti hľadá riešenia v súvislosti s týmito otázkami.
Vážený pán predsedajúci, máme pred sebou pozoruhodný projekt, ktorý ukazuje, v čom skutočne spočíva európska pridaná hodnota a som presvedčená, že najúžasnejším činom je zjednotiť Európanov okolo ich kultúrnej rozmanitosti, okolo ich príslušnej historickej rozmanitosti, pretože sú to veci krásne, ktoré sa zrodili vďaka tvorivosti.
Je to naozaj to najlepšie, čo máme.
Tak si to zachovajme a pracujme spoločne na tom, aby sme sa o to všetko mohli navzájom podeliť.
Chcem veľmi pekne poďakovať všetkým dnešným rečníkom, predovšetkým pani komisárke Redingovej za jej šarm a dôvtip.
Rád by som sa jej poďakoval v jej rodnom jazyku, luxemburčine, pretože dnes je Deň nesvetových jazykov.
Merci!
(smiech)
Účinnosť a rovnosť v európskych systémoch vzdelávania a odbornej prípravy (rozprava)
Ďalším bodom rokovania je správa pána Tomáša Zatloukala o účinnosti a rovnosti v európskych systémoch vzdelávania a odbornej prípravy, ktorú predkladá v mene Výboru pre kultúru a vzdelávanie.
spravodajca. - (CS) Vážený pán predsedajúci, pani komisárka, dámy a páni, Európska únia stojí pred niekoľkými navzájom súvisiacimi spoločensko-hospodárskymi výzvami, ktoré predstavuje nástup vysoko konkurencieschopných krajín, starnutie obyvateľstva, migrácia, rýchle zmeny v štruktúre trhu práce a prudký rozmach informačných a komunikačných technológií.
Každý z týchto faktorov má vplyv na otázku prístupu ku kvalitnému vzdelávaniu.
Ľuďom s nižším vzdelaním čoraz väčšmi hrozí nezamestnanosť a sociálne vylúčenie.
Spravodlivé systémy zaručujú nezávislosť vzdelávania a odbornej prípravy od spoločensko-hospodárskeho pozadia a ďalších faktorov, ktoré jednotlivcov znevýhodňujú.
Výzva spočíva v podpore zapojenia žiakov, študentov a dospelých zo všetkých sociálnych skupín, pretože súčasná situácia je v tomto ohľade mimoriadne neuspokojivá.
Správa, ktorú tomuto Parlamentu predkladám, naliehavo žiada členské štáty, aby prijali pozitívne opatrenia v predškolskej výchove a vzdelávaní s cieľom zabezpečiť sociálnu rozmanitosť tried a školských zariadení s kvalitnými vzdelávacími programami.
Vrodené zručnosti alebo zručnosti nadobudnuté v útlom veku sú základom pre vzdelávanie v neskoršom živote.
Miera návratnosti investícií je v tomto období najvyššia, pretože ovocie takýchto investícií pretrváva celý život.
Chcem zdôrazniť, že unáhlené delenie žiakov podľa prospechu na úrovni základného vzdelávania má škodlivý účinok.
Naopak, za dôležité považujem prispôsobiť obsah učiva tak, aby vyhovoval rôznym skupinám detí a ich schopnostiam v rámci jednej školy.
Naopak, na úrovni stredoškolského vzdelávania sa diferenciácia a možnosť flexibilného výberu študijných smerov ukazujú ako veľmi účinné.
Pokiaľ ide o odborné vzdelávanie, odporúčam rozšíriť možnosti prístupu k terciárnemu vzdelávaniu a vytvárať viac príležitostí pre celoživotné vzdelávanie.
Vysokoškolské vzdelávanie je pre úspech znalostného hospodárstva nevyhnutné.
Malo by mať viac finančných prostriedkov, než koľko dostáva v súčasnosti.
Správa konštatuje, že bezplatné vysokoškolské štúdium nemusí nevyhnutne zaručovať rovnosť a požaduje analýzu možností finančných stimulov a podporných opatrení, ktoré by mohli výrazne obmedziť nerovnosť v prístupe k vysokoškolskému vzdelaniu.
Vzdelanie má dopad na hospodárstvo: zvyšuje ľudský kapitál a inovačný potenciál a umožňuje šírenie technológie.
S každým ďalším rokom priemernej školskej dochádzky sa zvyšuje produktivita v krajinách EÚ nárazovo o 6,2 % a v dlhodobom meradle o ďalších 3,1 % vďaka tomu, že vzdelanie prispieva k rýchlejšiemu technologickému rozvoju.
Zvýšenie účinnosti vzdelávania a odbornej prípravy prináša návratnosť investície tak jednotlivcom, ako aj spoločnosti ako celku vo výške až 8 % ročne.
Ďalšou výhodou je zníženie nezamestnanosti: priemerná miera nezamestnanosti v súčasnej EÚ predstavuje 12,6 % u obyvateľov, ktorí majú základné alebo stredné vzdelanie, v porovnaní s 5 % u obyvateľov s ukončeným vysokoškolským vzdelaním.
Okrem toho sa v nedávnom výskume Komisie zistilo, že 75 miliónov občanov EÚ má nedostatočné vzdelanie (t.j. 32 % pracovnej sily).
V roku 2010 bude mať táto skupina ľudí, z ktorej väčšina pochádza zo sociálne znevýhodnených skupín spoločnosti, na výber len 15 % nových pracovných miest.
Politiky vzdelávania a odbornej prípravy môžu mať značný pozitívny dopad na sociálne a hospodárske výsledky, udržateľný rozvoj a sociálnu súdržnosť, kým naopak neúčinnosť a nerovnosť so sebou prinášajú obrovské náklady: stratu daňových príjmov, nezamestnanosť, zvýšenú potrebu zdravotnej starostlivosti a podpory z verejných fondov a tiež výdavky spojené so zvýšenou mierou protispoločenského správania.
Vzdelávanie a odborná príprava sú základnými faktormi, ktoré prispievajú k dlhodobému hospodárskemu rastu Európy, konkurencieschopnosti a sociálnej súdržnosti.
Na záver mi dovoľte poďakovať všetkým svojim kolegom, ktorí so mnou na tejto správe spolupracovali.
člen Komisie. - Vážená pani predsedajúca, úprimne vítam túto iniciatívu Parlamentu prehlbovať odkaz oznámenia, ktoré sme v súvislosti s touto témou prijali minulý rok.
Vašu správu som čítal s veľkým záujmom a teraz som si vypočul aj pána Zatloukala, ktorému chcem srdečne poblahoželať, pretože si myslím a cítim, že sme v tejto záležitosti, v tejto rozprave a v tomto úsilí zlepšovať súčasnú situáciu partnermi.
Teraz by sme si mohli vypočuť výpočet spoločensko-hospodárskych výziev, pred ktorými stojíme jednotlivo, spoločne, spolu, ale aj argumenty o význame investícií - lepších investícií, vyšších investícií - do politík vzdelávania a odbornej prípravy.
Myslím si, že politika vzdelávania a odbornej prípravy tvorí základ nášho úsilia vytvoriť prosperujúcejšiu a súdržnejšiu európsku spoločnosť.
Všetky európske vzdelávacie systémy sú poznačené nerovnosťou vo vzdelávaní, ktorá odráža nerovnosť v spoločenskom a hospodárskom živote.
Paradoxná funkcia vzdelávania a odbornej prípravy v súvislosti s touto nerovnosťou spočíva v tom, že práve oni ju veľmi často živia.
Ale niekedy sú jediným prostriedkom, ktorým sa dá nerovnosť zmierniť.
V celej Európe je proces modernizácie systémov vzdelávania a odbornej prípravy poháňaný hľadaním väčšej účinnosti v zmysle účinnosti nákladov.
Myslím, že je to skutočne potrebné, to je samozrejmé, ale často sa stretávam s mylným úsudkom, že účinnosť a rovnosť sa navzájom vylučujú.
V rámci nášho záväzku pomáhať členským štátom zlepšovať svoje systémy vzdelávania a odbornej prípravy sme v oznámení Komisie ukázali, že rovnosť a účinnosť si nemusia byť navzájom na úkor, ani na úkor kvality.
Účinnosť a rovnosť sa v skutočnosti navzájom umocňujú.
Myslím, že toto je najdôležitejší odkaz celého oznámenia.
Vaša správa kladie silný dôraz na potrebu účinných a na rovnosti založených európskych systémov vzdelávania a odbornej prípravy ako podmienku dosiahnutia nielen hospodárskeho rastu, ale aj sociálnej súdržnosti.
Mimoriadne ma teší vaše naliehanie na potrebe vyvinúť účinné a spravodlivé politiky pre celý proces nepretržitého celoživotného vzdelávania a na potrebe investovať do vzdelania včas, pretože investovanie do kvalitného vzdelávania a starostlivosti o deti v útlom a predškolskom veku sa ukazuje ako najúčinnejší spôsob ako prerušiť bludný kruh znevýhodnenia.
Všimol som si, že potvrdzujete naše slová, že včasné delenie žiakov podľa prospechu má škodlivý dopad na účinnosť a rovnosť.
A prirodzene veľmi zdôrazňujete potrebu rozvoja kultúry hodnotenia s cieľom rozvinúť účinné dlhodobé politiky a vytvoriť politiky založené na dôveryhodných údajoch.
Vaša iniciatíva nám pomôže vyvinúť stratégie celoživotného vzdelávania postavené na princípoch rovnosti, inklúzie, integrácie a sociálnej súdržnosti.
V plnej miere ju zohľadníme v našich pripravovaných iniciatívach v oblasti vzdelávania a odbornej prípravy, najmä v návrhu spoločnej správy za rok 2008 o realizácii nášho pracovného programu a našich úvahách o budúcnosti a v Zelenej knihe o súvislosti medzi vzdelávaním a migráciou, v ktorej bude ústrednou témou nerovnosť.
Dúfame, že oznámenie predložíme na jar budúceho roka.
spravodajkyňa Výboru pre práva žien a rodovú rovnosť požiadaného o stanovisko. - (DE) Vážená pani predsedajúca, otázka znie: prečo sa rozprávame o rovnosti alebo nerovnosti, keď vysokoškolské vzdelanie dosahuje viac žien ako mužov?
Znamená to, že máme rovnaké možnosti vzdelávať sa a aj ich využívame, ale tam záruka rovnosti príležitostí končí.
V odbornej príprave pri využívaní nadobudnutých vedomostí sú ženy aj naďalej diskriminované, čo znamená, že v systémoch vzdelávania a odbornej prípravy ešte stále rovnosť chýba.
Preto je nevyhnutné, aby sme zohľadnili napríklad ženy, ktoré sú už matkami a zároveň študujú, aby sme tu požadovali mimoriadne flexibilnú organizáciu štúdia a aby sme presadzovali a podporovali prístup mladých žien k vzdelaniu, najmä mladých žien z odľahlých regiónov a zo zraniteľných skupín, akými sú migrantky a ženy z etnických skupín, pretože práve tu sa stretávame so závažnými odchýlkami a nerovnosťou.
Toto musí začať už predškolskom a školskom veku a následne pokračovať až po odborné vzdelávanie.
Ak dovolíte, budem pokračovať po krátkej prestávke.
v mene skupiny PPE-DE. - (HU) Ďakujem, pani predsedajúca.
Budem hovoriť po maďarsky.
Pán komisár, minulý týždeň som sa ako zástupca Výboru pre kultúru a vzdelávanie zúčastnil konferencie v Lisabone s názvom Hlasy mladých - v ústrety rozmanitosti vo vzdelávaní, ktorú zorganizovalo portugalské predsedníctvo.
Bolo hlboko dojemné počúvať mladých ľudí, ktorí žijú s rôznymi fyzickými poruchami a poruchami učenia, ako rozprávajú o svojich skúsenostiach zo školy.
Ich príbehy mali jedno spoločné: každý z nich potvrdil, že keby sa boli mohli zúčastňovať školských aktivít po boku svojich zdravých rovesníkov, neboli by posudzovaní na základe svojich porúch, ale na základe svojich schopností a osobností.
Je nevyhnutné začleniť postihnuté detí do bežného vzdelávacieho procesu, v ktorom prichádzajú do denného kontaktu so zdravými rovesníkmi, aby ich neskôr spoločnosť ľahšie akceptovala a prijímala ako dospelých.
Ak sú deti od útleho veku zvyknuté na spoločnosť detí s nejakým druhom postihu a zvyknú si na to, že ich musia rešpektovať ako rovnocenných a možno i na to, že im treba pomáhať, potom je veľká šanca, že budú preukazovať viac pochopenia a empatie voči postihnutým spoluobčanom v dospelom živote.
Správa, ktorú máme pred sebou, sa do veľkej miery venuje otázkam integrácie, ktoré sú spojené so spoločenskými rozdielmi.
Som presvedčený, že, podobne ako vo vyššie spomínanom prípade je dôležité, aby sa sociálne znevýhodnené deti mohli inkluzívnou formou zúčastňovať vzdelávania na rôznych stupňoch spoločne s ostatnými deťmi.
Aby sme to dosiahli, sú potrebné dve veci.
Prvou je technologický pokrok a odstránenie bariér.
V tomto ohľade stredoeurópske a východoeurópske členské štáty ďaleko zaostávajú: školy, školské prostredie, doprava, dokonca nemocnice, ďalšie inštitúcie, napríklad verejné inštitúcie, všetky sú pre ľudí na vozíčku neprístupné.
Druhou záležitosťou, a tá bude trvať dlhšie, je potreba zmeniť prístup na strane rozhodujúcich činiteľov, ktorí musia vziať na vedomie, že inkluzívne vzdelávanie je prvým kľúčovým štádiom v procese, ktorý vedie k spoločenskej akceptácii a integrácii.
Na záver mi dovoľte povedať, že aj šport je dôležitým nástrojom výchovy a spoločenského vplyvu, pretože spoločenské rozdiely a rozdiely v životnom štýle sa v športe strácajú; jediné, na čom záleží je talent, odhodlanie a snaživosť.
Telesná výchova na školách a šport výrazne prispievajú k posilneniu dôležitých spoločenských hodnôt, akými sú solidarita a vzájomná úcta.
Preto považujem za dôležité, aby sa pri diskutovaní v tomto Parlamente o kvalite, účinnosti a rovnosti vzdelávania a odbornej prípravy nezabúdalo na význam telesnej výchovy a jej kvality, účinnosti a rovnosti.
Okrem toho sa musíme postarať o to, aby sa v tomto ohľade väčšinovo presadzovala inkluzívna forma výchovy a vzdelávania.
Blahoželám spravodajcovi a ďakujem vám za pozornosť.
v mene skupiny PSE. - (DE) Vážená pani predsedajúca, právo na neobmedzené vzdelávanie, teda právo na prístup k vzdelaniu, je zakotvené v Charte základných práv, no stále je nepostačujúce a stále sa v praxi dostatočne neuplatňuje.
Veľké výkonnostné rozdiely medzi vzdelávacími systémami v EÚ sa odzrkadľujú v rozdieloch v stupni hospodárskeho a sociálneho rozvoja.
Vzdelávacie systémy musia byť účinné, spravodlivé a predovšetkým neobmedzene prístupné.
Účinnosť sa musí presadzovať a vyzdvihovať od predškolského stupňa, na školách a tiež v systéme odborného vzdelávania.
Vyššie školstvo by si nevyhnutne malo privyknúť na istú mieru flexibility, aby mohlo pružne reagovať na hospodárske a sociálne zmeny, pretože je to jediný spôsob, ako si vytvárať konkurenčné výhody.
Kľúčovými aspektmi sú multidimenzionalita, kvalita a spolupráca so súkromným sektorom, spolu s podporovaním výskumu a vývoja.
Nesmieme však vzdelávať ľudí len preto, aby sme hospodárstvo zásobili kvalifikovanými pracovníkmi.
Vzdelanie obohacuje osobnosť jednotlivca a je nevyhnutným predpokladom života v sociálnej súdržnosti.
Podporuje osobný rozvoj a sebaúctu a to je prinajmenšom rovnako dôležité ako pracovné školenie, odborná príprava alebo školenie podnikateľských zručností.
Potrebujeme sa dopracovať k takému stavu, v ktorom by učitelia a všetci študenti dostávali kvalitné vzdelanie a najmä mali príležitosť zlepšovať sa a flexibilne sa rozvíjať, pretože v tejto oblasti sme už niekoľko desaťročí v tých istých koľajach.
Takto to nemôže pokračovať!
Tvrdenie, že vzdelávacia politika by mala byť výhradnou záležitosťou členských štátov, je zjednodušovanie.
Toto tvrdenie je pravdivé len čiastočne.
Aj európska vzdelávacia oblasť so spoločným cieľom, konkrétne s lisabonskými cieľmi, potrebuje na dosiahnutie efektívnosti a rovnosti spoločný prístup.
v mene skupiny ALDE. - (LT) Dámy a páni, vzdelávanie je neoddeliteľnou súčasťou európskej sociálnej dimenzie, pretože odhaľuje význam solidarity, rovnosti príležitostí a sociálnej inklúzie.
Všetci obyvatelia musia nadobudnúť vedomosti a zručnosti, ktoré sa od nich požadujú a neustále ich aktualizovať.
Navyše je potrebné prihliadať na špeciálne potreby ľudí, ktorí sú na pokraji vylúčenia zo spoločnosti.
Európska únia nereguluje rozvoj vnútroštátnych vzdelávacích systémov priamo, ale má naň významný dopad v prvom rade vďaka spoločným cieľom Európskej únie; po druhé, prostredníctvom monitorovania stanovených európskych smerníc a správ o rozvoji vzdelávacích systémov, ktoré predkladajú členské štáty; a po tretie, prostredníctvom programov vzdelávania a odbornej prípravy financovaných Európskou úniou.
Vítam odporúčanie Európskej komisie určiť investovanie do ľudských zdrojov za prioritu v štrukturálnych fondoch.
Európska únia musí každému členskému štátu, ktorý sa snaží vytvoriť a rozvinúť efektívny európsky systém vzdelávania a odbornej prípravy, zabezpečiť také základné podmienky, aby bol schopný riešiť závažné problémy.
Napríklad jedným z najväčších problémov v dnešnej Litve je násilie na školách.
Na jeho potlačenie sa na národnej úrovni už začalo s realizáciou rôznych programov prevencie.
Ďalšou problematikou je hľadanie postupov, ktoré by nám pomohli zvýšiť kvalitu vyššieho vzdelávania v snahe zabezpečiť, aby bola úroveň vzdelávania na univerzitách v našej krajine porovnateľná s úrovňou na najlepších univerzitách v západnej Európe.
Litovský vzdelávací systém čelí aj ďalším problémom.
Jedným z nich sú nízke platy učiteľov všetkých odborov, pričom tento problém nevyhnutne vedie k nedostatku učiteľov.
Nemáme dosť peňazí, aby sme opravili športové haly a športoviská a som presvedčená, že zlepšenie športovej infraštruktúry je dôležité nielen na to, aby sme školopovinné deti viedli k láske k športu, ale aj preto, aby sme im zabránili brať drogy, piť alkohol alebo fajčiť.
Ďalším veľmi závažným problémom je generácia mladých emigrantov, ktorá sa vracia do svojich domovov.
Potrebujú zvláštne financovanie a ďalších učiteľov pre doplňujúce štúdiá a špeciálne programy.
Spomenula som len niekoľko problémov, ktoré bezpochyby trápia aj ostatné nové členské štáty Európskej únie.
Úplne súhlasím s rečníkmi, ktorí vyjadrili nespokojnosť so súčasnou situáciou.
Súčasným cieľom Európskej únie by malo byť realistické hodnotenie a aktívna podpora rozdielnych vzdelávacích systémov, ktoré rešpektujú spoločné európske ciele a normy.
v mene skupiny UEN. - (PL) Vážená pani predsedajúca, v Poľsku máme jedno príslovie, ktoré hovorí, že ak sa určité veci nenaučíte v detstve, následky toho budete znášať po zvyšok života.
Múdro nás upozorňuje, že vyučovanie detí je najlepšou možnou investíciou.
Spravodajca má teda pravdu, ak navrhuje zvýšenie prostriedkov vyčlenených na predškolské vzdelávanie, pretože práve tu začína spoločenská integrácia.
Tá pomáha rozvíjať jednotlivca a pripraviť ho na jeho životnú úlohu.
Integrácia by mala byť posilňovaná aj v ďalšom období.
Spravodajca teda správne upozorňuje na problém delenia žiakov podľa prospechu a na otázku, či je správne zavádzať prispôsobenie učebných osnov rôznym skupinám detí len na úrovni nižšieho stredného vzdelávania a predlžovať obdobie strávené inštitucionálnym vzdelávaním.
Je tiež správne, že návrh uznesenia jasne pomenúva potrebu prepojiť politiky odborného vzdelávania a prípravy s politikami zamestnanosti, hospodárstvom, sociálnou integráciou zlepšením konkurencieschopnosti vyššieho vzdelávania a umožnením prístupu k nemu všetkým za rovnakých podmienok.
Najnaliehavejším dôvodom, ktorý nás núti prijať tieto opatrenia pre vzdelávanie, je skutočnosť, že 75 miliónov obyvateľov Európskej únie, čo predstavuje 32 % pracovnej sily, má nedostatočné vzdelanie.
To má závažný dopad na efektívnosť ich práce, výkonnosť našich hospodárstiev a spoločenskú situáciu.
Je potrebná zmena.
v mene skupiny GUE/NGL. - (CS) Dámy a páni, systém založený na princípe rovnosti a účinnosti by mal zabezpečovať prístup k vzdelaniu pre každého.
Spravodajca konštatuje, že potrebujeme zlepšiť predškolskú výchovu a vzdelávanie, v rámci ktorého sa u človeka vytvárajú návyky a zručnosti potrebné pre ďalšie vzdelávanie.
Žiada členské štáty, aby zvýšili financovanie predškolskej výchovy a vzdelávania.
Aká je však realita?
Takmer vo všetkých krajinách EÚ sa predškolské zariadenia v posledných rokoch rušia.
Nepriaznivý populačný trend nie je jedinou príčinou.
Výbor pre práva žien a rodovú rovnosť je toho istého názoru a situácia v Českej republike sa v ničom nelíši.
Predškolské zariadenia sa rušia, pretože ich prevádzka je nákladná.
Týmto spôsobom sa obce a mestá pokúšajú ušetriť podstatnú časť svojho rozpočtu.
Firemné predškolské zariadenia už prakticky neexistujú.
Čakacie doby na umiestnenie dieťaťa v týchto zariadeniach sa začínajú predlžovať.
Vznikajú nadštandardné súkromné jasle a škôlky, ktoré ponúkajú výučbu cudzích jazykov a iné výhody, ale dovoliť si ich môžu len majetné rodiny.
Predškolská výchova a vzdelávanie v Českej republike kedysi boli a stále sú na vysokej úrovni, ale aj tu už existuje určitá nerovnosť.
Okrem toho, nemôžem súhlasiť s odsekom 21 správy, v ktorom sa uvádza, že bezplatné vysokoškolské vzdelanie nemusí nevyhnutne zaručovať rovnosť.
Podmienky, ktoré mladým ľuďom umožňujú poberať študentské pôžičky a splácať ich neskôr, budú mať vážnejší dopad na chudobnejších študentov v porovnaní s tými majetnejšími - môže to ovplyvniť myslenie mladých ľudí, ktorí začínajú život zaťažení dlhmi.
Európa zažíva vlnu imigrácie.
Medzi tými, ktorý sem prichádzajú, je mnoho detí a študentov.
Títo ľudia predstavujú veľký potenciál, ktorý by mohol Únii pomôcť v jej budúcom rozvoji.
Okrem toho stoja na pomyselnej štartovacej čiare a my by sme im mali umožniť úspešne sa zapojiť do nášho vzdelávacieho systému.
V tejto súvislosti sa ťažko chápu právne predpisy upravujúce vzdelávanie, ktoré sú v Českej republike platné od januára 2005 a ktoré regulujú, do akej miery je povolené poskytovať vzdelanie cudzincom s povolením na trvalý pobyt alebo s dlhodobými či krátkodobými vízami, utečencom alebo žiadateľom o azyl alebo osobám pod dočasnou ochranou.
Jedno byrokratické rozhodnutie kreslí hrubú deliacu čiaru medzi deti, ktoré musia chodiť do školy a deti, ktoré do školy chodiť nesmú.
Všetko závisí od toho, ako rýchlo daná osoba dostane príslušný štatút.
Už ich samotný príchod je dosť dramatický.
Musíme vyvinúť všetko úsilie na to, aby sme im zabezpečili ľahší prístup do našej Únie.
Nechceme, aby boli mladí ľudia odsúdení na rôzne nežiaduce spoločenské činnosti.
(RO) Vážený pán predsedajúci, pán komisár, vážení kolegovia, blahoželám pánovi Zatloukalovi k jeho správe, ktorú považujem za veľmi dobrú, pretože sa týka jednej z najdôležitejších a najcitlivejších kapitol života - vzdelávania.
Ďalej by som rád spomenul tri aspekty správy: žiadal som o zvýšenie podpory špičkových univerzitných programov tak na úrovni členských štátov, ako aj na úrovni Európskej únie, v rámci jej finančných možností.
Je to nevyhnutné pre úspech lisabonskej agendy a na zmenšenie priepastí medzi EÚ a inými globálnymi činiteľmi.
Všade v Európe je cítiť nedostatok vysokokvalifikovaných odborníkov, ktorý je mimoriadne závažný v nových členských štátoch v dôsledku fenoménu úniku mozgov.
Zároveň som presvedčený, že zvýšenie účinnosti vzdelávacieho procesu je úzko späté s mnohojazyčnosťou.
V súvislosti s voľným pohybom občanom Európskej únie prispôsobiť sa požiadavkám trhu znamená ovládať cudzie jazyky.
Mnohojazyčné vzdelávanie by navyše uľahčilo výmenu žiakov a študentov.
Pokiaľ ide o rovnosť v systémoch vzdelávania a odbornej prípravy, myslím si, že by členské štáty mali nájsť potrebné prostriedky na zvýšenie miery prístupu detí, mladých ľudí a dospelých k vzdelaniu.
Podpora pre znevýhodnené spoločenské triedy by mala prísť vo forme dotovaných pracovných miest so zámerom znížiť mieru negramotnosti, podporiť sociálnu rekonverziu pre lepšie prispôsobenie sa požiadavkám trhu práce a zníženie nezamestnanosti.
Takto sa v tretích krajinách zníži počet chýbajúcej pracovnej sily.
Ľudských zdrojov je dostatok, ale nie sú účinne školené a riadené.
(ES) Vážená pani predsedajúca, revízia cieľov lisabonskej stratégie, ktorá sa uskutočnila v roku 2005, opäť ukázala, aké je dôležité, aby vzdelávanie a odborná príprava tvorili jadro budúcej stratégie EÚ.
Je zrejmé, a potvrdzujú to aj údaje Eurostatu, že zaostávame v plnení ambicióznych cieľov, ktoré sme si stanovili pre vyššie vzdelávanie do roku 2015: investovanie do výskumu a vývoja, modernizovanie univerzít, zníženie miery vzdelávacích neúspechov a počtu ľudí, ktorí predčasne opúšťajú vzdelávací systém, vyššiu mieru účasti dospelých na celoživotnom vzdelávaní a zvýšenie počtu ľudí, ktorí ukončili stredoškolské vzdelanie.
Tento časový sklz spôsobuje, že zaostávame za našimi medzinárodnými partnermi - USA, Indiou a Japonskom - pričom navyše máme obrovské rozdiely medzi jednotlivými európskymi krajinami.
Účinný a efektívny vývoj vo vzdelávacích systémoch našich členských štátov je dôležitý nielen v zmysle medzinárodnej konkurencieschopnosti a hospodárskeho rastu, ale zároveň predstavuje neoddeliteľnú súčasť vývoja v zmysle sociálnej súdržnosti v našej spoločnosti.
Investovanie do predškolského, primárneho a sekundárneho vzdelávania je základnou požiadavkou pre minimalizáciu rizika sociálnej exklúzie a zabezpečenie vyššej zamestnanosti a vyšších zárobkov.
Je potrebné zvýšiť objem verejných i súkromných financií vyčlenených na vzdelávanie a členské štáty musia seriózne zvážiť potrebu stavať na bolonskom a kodanskom procese.
Podobne, univerzitné vzdelávanie by malo byť prispôsobené čoraz heterogénnejším spoločenským a hospodárskym potrebám našej spoločnosti a neignorovať skutočnosť, že vzdelávanie je tiež základom pre školenie slobodných občanov schopných zohrávať aktívnu úlohu v spoločnosti.
Napokon, musíme čo najskôr aktualizovať a zlepšiť výučbu odbornej prípravy a prispôsobiť ju novým výzvam, ktoré predstavuje predĺženie doby zamestnania Európanov, s ktorým sa u dospelých zvyšujú spoločensko-hospodárske a vzdelávacie očakávania, pričom nemožno zabúdať na školenie o nediskriminácii pohlaví na každej jednej úrovni vzdelávania.
(PL) V súvislosti s odporúčaním Európskeho parlamentu a Rady z roku 2006 a s dôrazom na potrebu rozvinúť celoživotné vzdelávanie, s osobitným ohľadom na nezamestnaných a s dôrazom na potrebu prispôsobiť sa hospodárskym zmenám, ktoré majú dopad na chod pracovného trhu, by som rada upozornila na význam vzdelania pre dosiahnutie väčšej mobility na trhu práce, ktorá predstavuje šancu znížiť štrukturálnu nezamestnanosť.
Rada by som zdôraznila význam európskeho kvalifikačného rámca v zmysle zvýšenia mobility pracovnej sily.
Rovnaký prístup k vzdelaniu, faktor, bez ktorého nie je možné zabezpečiť, aby mali všetky deti a mladí ľudia rovnaké príležitosti v živote, je úzko spojený s financovaním vzdelávania v členských štátoch Únie.
Rozdiely v objeme finančných prostriedkov vyčlenených na vzdelanie, kvalifikáciu a platy učiteľov majú výrazný dopad na vyhliadky dosiahnuť tento konkrétny ciel lisabonskej stratégie.
Správa s názvom "Pokrok pri dosahovaní lisabonských cieľov v oblasti vzdelávania a odbornej prípravy", ktorú Európska komisia prijala v roku 2005, jasne hovorí, že pokrok v tejto oblasti bol nedostatočný, pokiaľ ide o dosiahnutie požadovaných výsledkov do roku 2010.
Preto je také dôležité, aby sme sa zamerali na zlepšenie kvality vzdelávania, a tým predchádzali sociálnej exklúzii a zvyšovali konkurencieschopnosť nášho hospodárstva.
Blahoželám pánovi Zatloukalovi k jeho vynikajúcej správe.
(PT) Jednou zo vzdelávacích oblastí, ktoré v niektorých krajinách Európskej únie, konkrétne v Portugalsku, aj naďalej zaostávajú, je predškolské vzdelávanie.
Považujem preto za nevyhnutné zdôrazniť výzvu členským štátom, aby oveľa viac investovali do verejnej siete jaslí vedených kvalitne zaškolenými učiteľmi, ktorí budú schopní pracovať so všetkými deťmi, pretože je to jeden z najúčinnejších prostriedkov, akým možno rozvíjať ich intelekt, klásť základy pre ich budúce vzdelanie, zvýšiť celkovú úroveň zručností, výrazne posilniť rovnosť vzdelávacieho systému a odstrániť spoločenskú nerovnosť.
Rovnako je nevyhnutné zabezpečiť kvalitné primárne a sekundárne vzdelávanie, ktoré musí byť všeobecné, povinné a bezplatné, ak má zaistiť základné vzdelanie a kľúčové zručnosti, ktoré prispejú k dosiahnutiu základných spoločenských a občianskych hodnôt a výchovu k mieru a rovnosti, a tým posilnia sociálnu súdržnosť a inklúziu.
Pokiaľ ide o vyššie vzdelanie, v rozvinutých spoločnostiach by malo byť uznané ako základný sektor, a preto je potrebné zabrániť vzdelávacím neúspechom a predčasnému opúšťaniu škôl, ku ktorému dochádza v Portugalsku, kde bohužiaľ okolo 40 % žiakov nikdy nedokončí dokonca ani strednú školu.
Krátenie rozpočtu v školstve, zvyšovanie nákladov na vyššie vzdelávanie a ťažká sociálna situácia vysokého percenta rodín a mladých ľudí bránia Portugalsku robiť veľké pokroky vo vyššom vzdelávaní obyvateľstva, vďaka čomu má najhoršie ukazovatele spomedzi všetkých krajín Európskej únie.
Keďže štúdie ukazujú, že s každým ďalším rokom priemernej školskej dochádzky sa zvyšuje produktivita v krajinách EÚ nárazovo o 6,2 %, vieme si dobre predstaviť ťažkosti tých krajín, ktoré svojim občanom prístup ku kvalitnému vzdelaniu neumožňujú.
(DE) Vážená pani predsedajúca, pán komisár, dámy a páni, vzdelávanie zohrávalo a stále zohráva kľúčovú úlohu v rozvoji európskeho hospodárstva a v osobnom rozvoji mladých ľudí.
S týmto a ďalšími výrokmi v správe úplne súhlasím a rád by som spravodajcovi vyslovil moju vďaku a uznanie.
Správne je aj tvrdenie, že vzdelávacie systémy sú účinné vtedy, keď vložené prostriedky prinášajú tie najlepšie možné výsledky.
O tieto ciele sa v skutočnosti usilujú všetky členské štáty EÚ, ale porovnávacie štúdie výsledkov často odhaľujú niektoré zaujímavé fakty.
Z toho dôvodu sú usmernenia a výzvy členským štátom, ktoré správa obsahuje, z európskej perspektívy viac ako opodstatnené, hoci v súvislosti s obsahom a štruktúrou vzdelávania nemáme žiadne priame právomoci.
Príčiny takýchto rozdielnych výsledkov môžeme nájsť v rozdieloch v kvalite a intenzite vzdelávania, ktoré vedú k rozličným úrovniam výkonnosti, a teda aj k nerovnakým životným príležitostiam pre našu mládež.
Podľa môjho názoru je nevyhnutné a zároveň naliehavé znova a znova jasne opakovať, že dnešná generácia školákov sa po skončení štúdia stane súčasťou medzinárodného súťaženia o vzdelávacie príležitosti.
Rovnaké príležitosti pre všetkých preto predstavujú výzvu, ktorú musia členské štáty zvládnuť, aby mohli mladým ľuďom zabezpečiť čo možno najlepšie vzdelanie, ktoré ich vybaví intelektuálnymi zručnosťami, ktoré potrebujú, aby mohli ich krajiny prekvitať.
Rovnosť príležitostí však vždy súvisí s kvalitou a tiež výkonnosťou.
Zaslúži si teda väčší dôraz na kvalitu a výkonnosť vo vzdelávacom systéme.
V tejto súvislosti by sa teda nemalo hovoriť len o rovnosti vo vzdelávaní pre všetkých, ale aj o rovnakom začiatku, po ktorom nasleduje čo možno najlepšie vzdelanie, ktoré prihliada na individuálne nadanie a rozdielne fyzické a intelektuálne schopnosti.
(RO) Vážená pani predsedajúca, pán komisár, do roku 2010 Európska únia plánuje udržať mieru nedokončenia školskej dochádzky u mládeže medzi 18 a 24 rokom pod hranicou 10 % a dosiahnuť, aby vyše 85 % mladých ľudí nad 18 rokov navštevovalo postsekundárne štúdium.
9.7 % detí v Európskej únii vo veku od 0 do 17 rokov sú členmi rodín bez príjmu.
Mnohé z detí, ktoré pochádzajú z chudobných rodín alebo vidieckeho prostredia, nenavštevujú žiadnu formu postsekundárneho vzdelávania z finančných dôvodov.
Myslím si, že v sociálnej Európe by mali byť žiacke a študentské štipendiá prístupné pre všetkých, ktorí sa chcú vzdelávať.
Prístup k vzdelaniu musia mať aj postihnuté deti.
Prioritou členských štátov a Komisie musí byť zapísanie minimálne 90 % detí do 7 rokov do jaslí alebo škôlok.
Tak budú môcť mladé matky zladiť svoj rodinný život s pracovnou činnosťou.
Aby bolo vzdelávanie účinnejšie, navrhujem, aby bolo zabezpečené školenie a motivovanie učiteľov.
(PL) Vážená pani predsedajúca, rád by som poukázal na niekoľko problémov.
Po prvé, súhlasím so spravodajcom v tom, že investovanie do predškolského vzdelávania prináša najviac ovocia, pretože práve tu sa dosahujú najlepšie výsledky.
Je tiež dôležité podporiť modernizáciu univerzít, upozorniť na potrebu rovnakého prístupu k vyššiemu vzdelaniu a zvýšiť jeho konkurencieschopnosť.
Po druhé, rovnaký prístup k vzdelaniu vedie k mnohým pozitívnym výsledkom.
Má vplyv na spoločenský rozvoj, hospodársky rast, oživenie inovácie, rozvoj ľudského potenciálu a nových technológií a tiež na zníženie nezamestnanosti.
Po tretie, hoci je návratnosť vzdelania citeľná až po dlhšej dobe a vyžaduje si dlhodobé plánovanie, nemali by sme zabúdať, že takáto investícia je veľmi podstatná.
Po štvrté, súhlasím so stanoviskom, že je nevyhnutné prepojiť politiky odbornej prípravy a vzdelávania s politikou zamestnanosti, hospodárskou politikou a sociálnou integráciou.
Po piate, potrebujeme investovať do našej mládeže, pretože mladá generácia má v rukách budúcnosť Európskej únie.
Je veľmi dôležité zabrániť tomu, aby deti predčasne odchádzali zo škôl.
Po šieste, čelíme demografickému problému: obyvateľstvo Európy starne.
Musíme preto presadzovať celoživotné vzdelávanie pre dospelých.
A napokon, vzdelanie, vzdelanie, vzdelanie.
Vážená pani predsedajúca, vo všeobecnosti ma znepokojuje, že Komisia členským štátom nekriticky toleruje skracovanie rozpočtov pre vzdelávanie.
Mimoriadne očividné je to v Írsku, kde rastie počet obyvateľov a s ním aj skutočne preplnené triedy.
Už dlho som zástancom predškolského a primárneho vzdelávania ako nevyhnutnej zložky pre osobný rozvoj každého dieťaťa.
Všetky dôkazy svedčia o tom, že čím je človek vzdelanejší, tým lepšie príležitosti má v živote.
Dokonca s tým súvisí dlhší a zdravší život.
Som presvedčený, že Komisia a členské štáty musia na kvalitu klásť rovnaký dôraz, ako na účinnosť a rovnosť.
Kvalita školského prostredia a učenia sú nevyhnutným predpokladom účinnosti.
Deti potrebujú dobrých učiteľov a učebný plán, na základe ktorého sa budú vzdelávať holisticky, teda tak, aby sa naučili prijímať racionálne rozhodnutia, nebáť sa rozmanitosti a zmien, komunikovať s ostatnými a samozrejme tak, aby získali etický základ pre hodnoty, ktoré si vyberú pre život a budú sa nimi riadiť.
Toto sú zručnosti, ktoré potrebujú, aby sa vedeli v spoločnosti naplno realizovať.
Ale je tu ešte naliehavejší a zásadnejší problém - problém hladných detí na našich školách.
Tisíce detí v Írsku chodia do školy hladné a som si istý, že situácia v našej krajine nie je ojedinelá.
Nezáleží na účinnosti alebo rovnosti prístupu, týmto deťom sa dariť nemôže a dlhodobé dôsledky prevyšujú úspory, ktoré štát ušetrí na tom, že takýmto deťom neposkytne zdravé raňajky.
člen Komisie. - (SK) Chcem poďakovať za konvergujúcu diskusiu, pretože potvrdzuje nielen správu alebo oznámenie Európskej komisie v tejto téme, ale aj postoj členských štátov, ktorý sa prejavil na zasadnutí ministrov v novembri a následne v tomto polroku 2007, kde Rada prijala závery, ktoré tiež potvrdzujú základné body z oznámenia Komisie.
Len pár poznámok na okraj: som presvedčený, že podporovať aj spravodlivosť, ale aj účinnosť vo vzdelávaní, je aj morálna povinnosť, ale aj základný, taký hrubý finančno-ekonomický záujem.
Je to logika, ktorá hovorí o tom, že nám treba investovať do vzdelania lepšie a viac. Najprv lepšie, lebo každé euro, každá koruna, každá libra sa dá využiť pri efektívnejšom spôsobe účinnejšie.
Viacerí sa zmienili, že rozhodujúcimi pre budúce postavenie či už jednotlivcov alebo sociálnych skupín sú kvalifikácie, kvalita vzdelania, odbornej prípravy, a to si vyžaduje neustále zlepšovanie.
Prvými, ktorí to môžu zlepšovať, sú napríklad učitelia, investície do kvality prípravy učiteľov sú jedným z najúčinnejších faktorov celkového zlepšenia, oni sú multiplikátormi týchto efektov.
Čo je potrebné systémovo z hľadiska zlepšenia, je napr. kvalita evaluácie ako základný nástroj, nie ako výnimka, nie ako čosi mimoriadne, ale ako pravidlo, kde sa hodnotí vstup, výstup a to všetko medzi tým a kvalita sa oceňuje a odmeňuje.
Chcem povedať, že Komisia, tak ako je očakávané aj zo správy, sa bude zaoberať touto témou naďalej.
My chceme venovať problematike spravodlivosti a účinnosti vzdelania priestor napr. pri budúcoročnej téme o vzdelávaní a migrácii.
Teraz prebieha konzultačné obdobie, ktoré sa venuje škole 21. storočia, t. z. čo je očakávané od školstva v tomto novom období, a chceme tento proces samozrejme zavŕšiť aktuálnym pohľadom na postavenie školy v spoločnosti v dnešnej Európe.
A ďalšou témou, ktorú sme nedávno ponúkli, bola v auguste prijatá správa resp. oznámenie o kvalite prípravy učiteľov, veľmi dôležité závery, ktoré z toho vyplývajú.
No a úplne na záver, som presvedčený, že procesy, ktoré boli spomínané, ako je bolonský a kodanský proces, záležitosti okolo vzdelávania dospelých, vzdelávania predškolského, celoživotného - všetky sa musia schádzať pri téme dostupnosti a kvality ako základných faktorov pre naozaj spravodlivé vzdelávanie, ktoré potrebujeme aj dnes, aj zajtra.
Rozprava sa skončila.
Hlasovanie sa uskutoční vo štvrtok, 27. septembra 2007.
Písomné vyhlásenia (článok 142)
písomne. - (ET) Čas na nikoho nečaká.
Je zrejmé, že v roku 2010 Európa nebude najkonkurencieschopnejším hospodárstvom na svete.
Vhodný a dobre štruktúrovaný vzdelávací systém by mohol tento cieľ priblížiť na dosah.
Nemožno ignorovať akademickú a finančnú úroveň jednotlivých prestížnych univerzít.
Podľa rôznych údajov sa z 50 najprestížnejších univerzít na svete 20 až 30 nachádza v Spojených štátoch.
Ďalších päť alebo šesť patrí Spojenému kráľovstvu.
Zvyšok Európy je na treťom mieste so štyrmi či piatimi univerzitami, na päty jej šliapu Kanada a Austrália.
Úspešné dejiny sa zvyčajne opakujú.
Bohužiaľ, tento úspech za svoju existenciu vďačí v prvom rade skutočnosti, že anglofónny trh vzdelávania môže čerpať z miliárd mocných zákazníkov.
Pod ostatné sa podpíše stupňovitý efekt.
Výsledkom je, že Harvard je desaťkrát bohatší a slávnejší, než jeho bezprostredne nasledujúci konkurent.
Napodobňovanie elitných systémov Ivy League a Oxbridge v kontinentálnej Európe je riskantné.
Nazvala by som to dokonca slepou uličkou.
Tak v Spojených štátoch, ako aj vo Veľkej Británii sú čítanie, písanie a počítanie u mnohých bežných občanov považované za nedostatočné.
Ak máme dosiahnuť úspech, a to rýchlo, bolo by rozumnejšie úplne sa spoľahnúť na tie činnosti, ktoré sú nám vlastné.
Najúspešnejšou európskou krajinou, pokiaľ ide o vzdelávanie, je nesporne Fínsko, kde v národnej stratégii nechýba verejný prístup k vzdelaniu na rovnako vysokej úrovni všade.
Strategická povaha vzdelávania vyplýva z jeho samotnej podstaty.
Účinok rozhodnutí a krokov sa objavuje až po uplynutí desiatok rokov.
Z toho vyplýva, že čo sa týka rovnosti, bolo by nezmyselné obetovať ďalšie štvrťstoročie v mene vyšších záujmov.
Aj keď by to bola správna cesta.
Rovnomerne vysoká úroveň vzdelania naďalej zostáva najväčším tromfom Európy v medzinárodnej konkurencii.
Európska stratégia práv dieťaťa: proti "dys"kriminácii detí a vylúčení osôb s problémami "dys" (rozprava)
Ďalším bodom rokovania je otázka na ústne zodpovedanie položená Komisii a týkajúca sa európskej stratégie práv dieťaťa: proti "dys"kriminácii detí a vylúčeniu osôb s problémami "dys", ktorú predkladajú Anna Záborská, Amalia Sartoriová a Marie Panayotopoulosová-Cassiotouová v mene skupiny PPE-DE, Roberta Angelilliová v mene skupiny UEN, Zita Gurmaiová a Catherine Trautmannová v mene skupiny PSE, Adamos Adamou v mene skupiny GUE/NGL, Hiltrud Breyerová a Raül Romeva i Rueda v mene skupiny Verts/ALE, Elizabeth Lynneová v mene skupiny ALDE a Kathy Sinnottová v mene skupiny IND/DEM - B6-0317/2007).
(FR) Vážená pani predsedajúca, článok 173 hovorí, že doslovné zápisy z rokovaní každého zhromaždenia majú byť spísané vo všetkých oficiálnych jazykoch.
Rada by som upozornila na skutočnosť, že táto rozprava o vylúčení ľudí postihnutých "dys"funkciami sa do oficiálnych jazykov Európskej únie prekladať nebude.
Tento nástroj jednoducho z praxe vymizol, hoci ho náš rokovací poriadok požaduje.
Moja procedurálna námietka je veľmi prostá: dnešnej rozpravy sa výrazne dožadovali mnohí školáci, združenia rodičov, učiteľov, vychovávateľov a lekárov z viacerých krajín.
Avšak občania, ktorí poslancov tohto parlamentu zvolili, a ktorí neovládajú rozličné jazyky, ktoré tu dnes večer zaznejú, nikdy nebudú môcť vedieť všetko, o čom sa tu počas tejto parlamentnej rozpravy rokuje, hoci sa to robí pre nich.
Ďakujem vám veľmi pekne za váš názor, ktorý práve v Deň európskych jazykov prirodzene znepokojuje nás všetkých.
Táto problematika sa v súčasnosti zvažuje a pripravuje sa správa, ktorá bude predložená na konferencii predsedov, takže váš názor nezostáva bez pozornosti.
Teraz budeme pokračovať v rozprave o otázke na ústne zodpovedanie o európskej stratégii práv dieťaťa.
autorka. - (SK) Dovoľte mi začať svedectvom mladej 21-ročnej ženy, študentky 3. ročníka univerzity.
"V mojich 17-tich rokoch sa mi kamaráti celý rok smiali, lebo som čítala ako 11-ročná.
Profesori často písali do môjho hodnotenia, kedy sa už konečne rozhodnem učiť.
A pritom my s ochorením "dys" pracujeme oveľa viac ako tí druhí, je to veľmi ťažký osud."
Toto je citát.
O 10-tich - 20-tich %-ách detí s ochoreniami "dys" sa spoločnosť nikdy nedozvie, lebo nie sú nikdy diagnostikované.
Ich ťažkosti im sťažujú komunikáciu, blokujú normálne vzdelávanie a bohužiaľ niekedy vedú k psychickým poruchám a k sociálnej exklúzii týchto detí.
Čo sa nás týka, Európska únia môže ponúknuť, čo vie najlepšie, byť hovorcom a zdôrazniť dostatočne rázne problém, ktorý by za iných okolností mohol zostať tabu a schovaný pod pokrievkou.
Európa ponúka šancu objaviť dobré myšlienky a overenú prax organizácií a vlád, ktoré, ako sú uvedené v Písomnej deklarácii 64/2007, ktorá je aktuálne predložená v Európskom parlamente.
Už existuje program "neuro-dys" a okrem toho Európska únia financuje projekty, ktoré môžu byť dobre prispôsobené aj pre tých, ktorí sú postihnutí ochoreniami "dys". Napríklad: Rámcový program pre konkurencieschopnosť a inovácie, Program na podporu politiky informačných a komunikačných technológií, Podpora výskumnej práce v oblasti informačných a komunikačných technológií, Siedmy rámcový program pre výskum v oblasti spolupráca - zdravie, Program celoživotného vzdelávania, Druhý program pre verejné zdravie na roky 2008 - 2013.
Tieto programy sú predmetom aj pozmeňujúcich a doplňujúcich návrhov k rozpočtu na rok 2008, ktoré sme predložili s kolegami z piatich politických skupín.
Pani predsedníčka, vážení kolegovia, na záver mi dovoľte vyjadriť veľký obdiv, úctu a poďakovanie a povzbudenie tým, ktoré by mohli mať vo svojom živote dosť dôvodov na to, aby boli matkami bez nádeje - "des mères désespérées".
A predsa žiadna z nich nevešia plecia, sú to najlepšie bojovníčky po boku svojich detí spolu s otcami, ak sú ešte v spoločnej rodine.
Verím, že táto diskusia dnes večer ukáže, že už nebudú samé a že ich problém sa stane aj problémom Európskeho parlamentu.
autorka. - (ES) Vážená pani predsedajúca, v prvom rade by som chcela ospravedlniť neprítomnosť pani Zity Gurmaiovej, autorky tejto otázky predkladanej v mene socialistickej skupiny, ktorá sa na dnešnom plenárnom zasadnutí nemôže zúčastniť pre nepredvídané okolnosti, a tak s vašim dovolením, pani predsedajúca, by som rada hovorila v mene pani Gurmaiovej a vo svojom mene, keďže aj ja sama som žiadala o slovo.
Mojím želaním, pani predsedajúca, je jednoducho zopakovať to, čo už bolo povedané.
Hovoríme o poruchách učenia, ktorými trpí veľká časť nášho obyvateľstva.
Problémy "dys" postihujú takmer 10 % európskych detí - detí, ktoré sú pre naše vzdelávacie systémy zvyčajne neviditeľné, ktoré svoje akademické neúspechy príliš často spájajú s nesúvisiacimi príčinami.
Aby sme predchádzali takejto "dys"kriminácii, musíme podniknúť potrebné kroky a ku školopovinným deťom pristupovať špeciálne, so správnym načasovaním, intenzívne a viacdisciplinárne, pokiaľ možno v ich zvyčajnom vzdelávacom zariadení.
To si vyžaduje, aby školy poznali správne postupy na zistenie problému a postupnosť potrebných krokov.
Vôbec po prvý raz v mojej krajine, Španielsku, socialistická vláda predložila zákon o výchove a vzdelávaní, ktorý prihliada na potreby žiakov so špecifickými problémami učenia.
Je to významný krok, keďže v jednotlivých našich krajinách sú rodiny zvyčajne odkázané na dobrú vôľu učiteľov a ich ochotu dobrovoľne vyvinúť úsilie navyše a absolvovať riadne školenie.
Ostatné riešenia predstavujú značné ekonomické bremeno, ktoré je často nemožné zvládnuť.
Nesmieme zabúdať, že chlapci a dievčatá s týmito dysfunkciami sú inteligentní a jediné, čo potrebujú, je odlišný spôsob učenia.
Akademický úspech nie je v ich prípade vôbec vylúčený.
Potrebujú len politickú vôľu na uplatňovanie správnych mechanizmov, ktoré by prinášali skutočné výsledky.
Ak máme týchto žiakov zviditeľniť pre spoločnosť, potrebujeme spoľahlivé štatistiky, na základe ktorých by sme mohli prijať náležité rozhodnutia: to znamená, že musíme sprístupniť jasné a pravdivé informácie každému, kto ich hľadá a začať s kampaňami na pozdvihnutie povedomia, ktoré by sa šírili do všetkých našich krajín.
Ich zviditeľnenie pre naše vzdelávacie systémy tiež znamená, že okrem poskytovania včasnej liečby všetkým deťom, u ktorých sa problém objaví v prvých rokoch školskej dochádzky, musíme na ich potreby prihliadať aj pri navrhovaní učebných osnov na každom jednom stupni vzdelávania.
Niekoľko univerzít už v súčasnosti využíva formy skúšania a testy prispôsobené vysokoškolákom s týmito problémami.
Vzdelávacie programy financované Spoločenstvom, ako elektronické vzdelávanie a celoživotné vzdelávanie, tiež musia byť navrhnuté s ohľadom na ľudí s problémami "dys".
Dámy a páni, musíme sa venovať potrebám tejto skupiny obyvateľstva.
Nemôžeme sa aj naďalej stavať chrbtom k poruchám, ktorými trpia vyše 3 milióny Európanov.
autorka. - (DE) Vážená pani predsedajúca, aj mňa teší, že témou dnešného rokovania je táto dôležitá otázka - zvýšený výskyt dyslexie.
Je to iste po prvý krát, čo sa o tejto problematike rozprávame, no nemalo by to byť naposledy.
Chcem, aby Komisia urobila všetko, čo je v jej silách, aby túto problematiku posunula dopredu.
Nezačíname od nuly.
V mnohých členských štátoch už boli vytvorené programy a začaté iniciatívy.
Podľa môjho názoru je dôležité, aby sme o dyslexii nerozprávali ako o chorobe alebo postihnutí, pretože je to nesprávne.
Už bolo povedané, že mnohé deti s dyslexiou sú v skutočnosti vysoko inteligentné.
Vieme, že týmto deťom ide myslenie rýchlejšie než ich motorické zručnosti.
Preto prvým krokom, ktorý musíme podniknúť - a je to moja naliehavá požiadavka komisárovi - je získať prehľad o tom, čo sa doposiaľ urobilo na poli výskumu, a o programoch a iniciatívach, ktoré už existujú na európskej úrovni, a potom dať všetky tieto informácie dohromady.
Myslím, že je dôležité, aby sme si dyslexiu nemýlili so syndrómom poruchy pozornosti.
Bolo by katastrofálne hádzať obe do jedného vreca.
Vieme, že porucha pozornosti je úzko spätá s nadmerným sledovaním televízie a presýtenosťou vonkajšími podnetmi.
V problematike dyslexie by sme mali zvážiť, ako by sme mohli deti včas priviesť ku knihám a čítaniu.
Vieme, že u detí, ktoré veľa čítajú a majú ľahký prístup ku knihám, je riziko dyslexie menšie.
To by mohol byť jeden spôsob, ako obmedziť alarmujúci nárast výskytu dyslexie.
Naliehavo vyzývame Komisiu, aby zostavila prehľad rozličných prístupov, ktoré v Európe existujú.
Ďalšou možnosťou by mohlo byť usporiadanie konferencie, na ktorej by sa stretli všetci zainteresovaní a predniesli svoje skúsenosti z tejto oblasti.
Vieme, že deti sú naša budúcnosť a vzdelanie je v Európe najdôležitejším zdrojom, takže v tejto veci musíme urobiť maximum.
autorka. - Vážená pani predsedajúca, odhaduje sa, že v EÚ žije približne 49 miliónov ľudí s niektorým z problémov "dys".
Až 10 % detí trpí jednou z porúch "dys", akými sú dysfázia, dyspraxia, dyskalkúlia alebo poruchou pozornosti.
Vezmite si napríklad Seana zo Spojeného kráľovstva.
Učiteľ ho vo svojej správe opísal ako hlúpeho, nešikovného, rušivého a precitliveného.
Pre jeho problém ho spolužiaci ignorovali a šikanovali a učitelia podnikali len minimálne opatrenia.
Seanovi rodičia boli napokon prinútení odhlásiť ho zo školy po tom, čo prišiel domov surovo zbitý a celý krvavý, ale miestny vzdelávací orgán im odmietol poskytnúť doučovanie alebo pomoc, takže jeho vzdelávanie zostalo na rodičoch (jeden z nich musel odísť zo zamestnania).
Našťastie pomohla miestna podporná skupina, ktorá Seanovi a jeho rodičom ponúkla pomoc.
Iné deti v Spojenom kráľovstve a niektorých ďalších členských krajinách také šťastie nemajú.
V Európe si musíme vymieňať osvedčené postupy a práve tu zohráva významnú úlohu Rada a Komisia.
Musíme zlepšiť prístup k informáciám.
Musíme podniknúť kroky na to, aby boli tieto poruchy odhaľované, vyšetrované, diagnostikované a liečené vo včasnom štádiu.
Štruktúry musia byť prispôsobené tak, aby sa mladí ľudia s týmito poruchami mohli začleniť do pracovného sveta a je dôležité, aby bola spísaná európska charta pre ľudí s problémami "dys".
Je tiež nevyhnutné rozvinúť výskum v rámci siedmeho rámcového programu.
Podporovať práva postihnutých ľudí len prázdnymi rečami nemá význam.
Musíme aj naďalej bojovať, aby sme zaistili, aby sa s jednotlivcami, ako je Sean, jednalo rovnako a aby dostávali pomoc a podporu, ktorá im prináleží.
autorka. - Vážená pani predsedajúca, na svete žijú milióny, doslova milióny detí, ktoré nie sú považované za zdravotne postihnuté, ale ktorých stav je závažný a spôsobuje im problémy v učení, pohybe a komunikácii.
Hoci počet detí, ktorým bola stanovená diagnóza dyslexie, dysfázie, dyskalkúlie, dyspraxie a podobných špecifických porúch, dramaticky rastie (odhaduje sa, že len samotná dyslexia postihuje v USA 10 % detí), mnoho, ak nie väčšina postihnutých detí v Európe, zostáva zatiaľ bez stanovenej diagnózy, a teda do značnej miery bez pomoci.
Často sa stáva, že keď rodičia vyjadrujú svoje znepokojenie, sú ignorovaní, alebo im povedia, aby si prestali vymýšľať.
Často dobre mienené rady učiteľov a vzdelávacích orgánov odpíšu deti - dokonca nadané deti - ako intelektuálne slabé alebo nešikovné len preto, že im chýba odbornosť, vďaka ktorej by boli schopní vidieť rozdiel.
Tým, že budeme takýto stav ignorovať, nezmizne.
Naopak, ešte sa skomplikuje, pretože dieťaťu čím ďalej tým viac uberá na odvahe a frustruje ho.
Môže mať negatívny dopad na sebahodnotenie dieťaťa a viesť k premárneniu jeho potenciálu.
Túto otázku sme sformulovali a vyhlásenie spísali, aby sme upriamili pozornosť na to, akým závažným spôsobom vplýva tento problém na deti so špecifickou poruchou, na ich rodiny a okolitú komunitu a aby sme požiadali Komisiu, Parlament a Radu, aby na tieto deti dôrazne prihliadali vo svojich výskumných programoch, iniciatívach, smerniciach a stratégiách.
O problémoch "dys" sa musíme dozvedieť viac, o tom, ako ich čo najskôr zistiť, ako účinne zasiahnuť.
Musíme tiež vedieť, prečo je vyvíjajúci sa mozog dieťaťa týmto spôsobom postihovaný a ako tomu predchádzať tam, kde je to možné.
Potrebujeme tiež zabezpečiť, aby nebol nikto pre tieto problémy považovaný za menej významného alebo menejcennejšieho.
Chcem pánovi komisárovi pripomenúť, že týmito špecifickými poruchami učenia a koordinácie trpia aj mnohí dospelí, ale nedokážu svoj stav pomenovať, prípadne o ňom v skutočnosti ani nevedia.
Mnohí si vyvinuli zložité kompenzačné metódy a vystačili s nimi.
Toto leto som zbierala podpisy pre občiansku petíciu na podporu postihnutých ľudí a bola som prekvapená, koľkým dospelým spôsobuje problém dokonca napísanie vlastného mena.
Ľudia trpia v tichosti, pre skryté poruchy často ani oni sami nevedia o svojom skrytom nadaní a talente.
Akú cenu platí spoločnosť?
Tou cenou sú ľudia, ktorí opúšťajú štúdiá a prácu, ktoré sú pod úrovňou ich schopností, pre problém v jedinej oblasti vzdelávania.
Istý školský psychológ mi povedal, že tragédiou týchto detí je, že mnohé z nich by mohli dosiahnuť úspechy na univerzite, kde by rozvíjali svoje silné stránky, ale nedostávajú tú možnosť, pretože nedokážu absolvovať strednú školu, na ktorej všeobecná povaha študijného programu spôsobuje, že sa ich špecifická porucha stáva neprekonateľnou prekážkou v klasickom systéme hodnotenia.
Poznám jedného mladíka, ktorý má špecifickú poruchu učenia.
Prepadol na základnej a strednej škole, ktoré opustil bez vysvedčenia, ale na základe testu schopností a odporúčania učiteľov sa dostal na istú menšiu vysokú školu.
O dva roky preukázal mimoriadne nadanie pre štúdium filozofie a stal sa obľúbeným vodcom študentov.
Európsky vzdelávací systém inklinuje k prísnosti a súťaživosti.
Riadiace orgány zastávajú názor, že to vedie k vytváraniu triedy vzdelaných, zručných občanov, ale táto neflexibilnosť - univerzálny prístup - udupáva potenciál mnohých mladých ľudí.
Nie je to dobré a spôsobuje to sociálnu exklúziu, ktorá môže u mnohých viesť k sklamaniam a v niektorých prípadoch v dospelosti k agresívnemu chovaniu.
76 % väzňov v írskej väznici Mountjoy Prison malo v minulosti problémy s nedostatočným prospechom, za ktorými sa pravdepodobne skrývali nediagnostikované poruchy učenia.
Ignorovanie týchto detí a dospelých je jasná diskriminácia.
Som veľmi hrdá na to, že tento Parlament písomné vyhlásenie schválil, ale je tu jedna vec na ktorú by som chcela upozorniť.
Deklarácia práv dieťaťa schválená OSN hovorí, že každé dieťa má právo na primárne vzdelávanie, ale deti so špeciálnymi potrebami majú právo na pomoc, ktorú potrebujú, v rámci dostupných prostriedkov.
Predtým, než tento dohovor ratifikujeme, musíme ho veľmi podrobne preskúmať.
Inak túto chybu prenesieme do našich vlastných politík.
člen Komisie. - Vážená pani predsedajúca, ďakujem všetkým prítomným, predovšetkým pani Záborskej a spoluautorkám otázky, pretože si myslím, že je veľmi dôležitá nielen ako otázka, ako téma našich diskusií, ale aj v súvislosti s podnikaním krokov v prospech tých, ktorí potrebujú špecifickejšiu pomoc alebo liečbu alebo podmienky pre život v spoločnosti, na to, aby sa mohli vzdelávať, školiť atď.
Obzvlášť zdôrazňujem, čo bolo povedané na začiatku: že chceme byť hlasom ľudí s týmito problémami, a podľa mňa je to veľmi silný morálny a politický záväzok.
Komisia si uvedomuje negatívne sociálne a zdravotné dôsledky, ktoré tieto problémy môžu spôsobovať postihnutým osobám alebo rodinám vychovávajúcim deti s problémami "dys".
Súhlasíme s tým, že by mali byť podniknuté kroky na zlepšenie každodenného života detí a ich prístupu k vzdelaniu, informáciám a kultúre.
Hlavná zodpovednosť za starostlivosť o ľudí s problémami "dys" leží, prirodzene, v rukách členských štátov, ale Komisia spolu s európskymi inštitúciami môže kroky členských štátov podporiť.
Napríklad náš akčný plán pre roky 2003 - 2010 pre ľudí so zdravotným postihnutím presadzuje prístup k podporným službám pomoci a starostlivosti pre ľudí so zdravotným postihnutím a ich rodiny.
Komisia presadzuje takú úroveň služieb, ktorá nastoľuje primeranú rovnováhu medzi bezpečnosťou, slobodnou voľbou a nezávislým životom.
Pracovné plány Komisie pre roky 2005, 2006 a 2007 v oblasti verejného zdravia sa konkrétne venovali aj potrebe získať ďalšie informácie a definovať indikátory poruchy pozornosti sprevádzanej hyperaktivitou, zaostalosti poznávacích schopností a poruchy motorických, percepčných, jazykových a spoločensko-emocionálnych funkcií.
Zverejnili sme niekoľko výziev na predkladanie projektov na podporu výskumu problémov "dys".
Komisii však doteraz žiadny projekt v tejto oblasti nebol predložený.
Ako viete, program Spoločenstva PROGRESS poskytuje podporu niekoľkým veľkým európskym sieťam, vrátane Európskeho fóra zdravotného postihnutia.
Podporujeme aj Európsku agentúru pre rozvoj vzdelávania so špeciálnymi potrebami.
Agentúra poskytuje politikom a odborníkom dôležité informácie o špeciálnych výchovno-vzdelávacích potrebách a napomáha výmene osvedčených postupov.
Špeciálne vzdelávacie potreby tvoria jednu zo všeobecných priorít Programu celoživotného vzdelávania a ako také musia byť prioritou všetkých jeho činností, pretože patria medzi všeobecné priority.
Program celoživotného vzdelávania si za jasný cieľ stanovil integrovanie ľudí s rôznymi špeciálnym potrebami.
Realizuje sa to konkrétne financovaním projektov spolupráce zameraných na výmenu, rozvoj a zlepšenie všeobecných postupov, vrátane postupov vytvárania pedagogických štruktúr v bežnom a špeciálnom vzdelávaní a poskytovaním navýšených grantov postihnutým účastníkom na financovanie akýchkoľvek ďalších potrebných podporných opatrení.
Komisia navyše podporuje niekoľko výskumných projektov, vrátane projektu Neurodys, ktorý bol spomenutý v otázke na ústne zodpovedanie.
Komisia tiež podporuje prístup k informačným a komunikačným technológiám (IKT) a celkovo ku všetkým novým technológiám pre ľudí s rôznymi problémami "dys".
V rámci časti šiesteho rámcového výskumného programu venovanej IKT boli spolufinancované projekty hľadajúce elektronické riešenia vo forme elektronického prístupu a elektronickej asistencie.
V tomto ohľade spomeniem dva projekty: projekt AGENT-DYSL, zameraný na vývoj ďalšej generácie pomocných čítacích systémov a projekt EÚ "Pre všetkých", ktorý má rozvíjať technológie na to, aby bolo vzdelanie prístupnejšie všetkým, vrátane ľudí s dyslexiou.
Siedmy rámcový výskumný program bude pokračovať v podpore projektov alebo výskumu v súvislosti s problémami "dys" aj v rámci priorít zdravia a elektronickej prístupnosti.
Uvedomujeme si význam zhromažďovania dôležitých štatistických údajov.
Boli jednou z horúcich tém v tomto Parlamente.
Hoci Komisia v súčasnosti nezhromažďuje štatistiky o špecifických problémoch súvisiacich s poruchami "dys", Eurostat poskytuje celoeurópske štatistiky o zdravotnom postihnutí a sociálnej integrácii.
Po prieskume pracovných síl z roku 2006, ktorý bol špeciálne zameraný na problematiku zdravotného postihnutia, Eurostat v súčasnosti pripravuje celoeurópsky prieskumný model.
Prieskum je súčasťou Európskeho systému pre prieskum zdravia a zameriava sa na zdravotné postihnutie a rôzne aspekty sociálnej integrácie ľudí vo veku okolo 18 rokov.
Uvedomujeme si ťažkosti, s ktorými sa stretávajú ľudia alebo rodiny, ktoré sa starajú o postihnutých, vrátane ľudí s problémami "dys".
V súlade s našim záväzkom stanoveným v pláne pre rodovú rovnosť sme v roku 2005 and 2006 začali rokovania s našimi sociálnymi partnermi o politike zmierovania.
Rokovania sa týkali širokého spektra otázok vrátane materskej dovolenky, rodičovskej dovolenky, rodičovskej dovolenky pri adopcii dieťaťa a nového druhu opatrovníctva o členov rodiny odkázaných na pomoc.
Komisia v júni 2007 ukončila druhú fázu rokovaní a v súčasnosti pracuje na hodnotení vplyvu.
V závislosti od jeho výsledkov by mohli byť nové návrhy prednesené už v roku 2008.
Komisia neustále sleduje transpozíciu antidiskriminačných právnych predpisov EÚ na národnej úrovni.
Smernica 2000/78/ES, ktorá zakazuje diskrimináciu v zamestnaní a zárobkovej činnosti, sa týka všetkých občanov, vrátane občanov s problémami súvisiacimi s poruchami "dys".
Komisia však verí, že legislatíva by mala poskytovať ochranu nielen postihnutým zamestnancom, ale aj zamestnaným ľuďom, ktorí sa starajú o postihnutého človeka odkázaného na pomoc.
V tejto súvislosti s veľkým záujmom sledujeme prípad Coleman, ktorý v súčasnosti čaká na rozsudok Európskeho súdneho dvora.
Napokon chcem zdôrazniť, že tu ide predovšetkým o skutočné vedomosti a povedomie a váš príspevok nám teraz veľmi pomôže.
Je škoda, že je tak neskoro, takmer polnoc.
No len čo náležite pozdvihneme všeobecné povedomie, myslím si, že by sme sa mohli zamerať viac na uplatňovanie konkrétnych krokov v prospech tých, ktorí ich naozaj potrebujú.
v mene skupiny PPE-DE. - (EL) Vážená pani predsedajúca, vážený pán komisár, ďakujem za to, že ste tu zostali v takej pokročilej hodine a za vaše dôkladné uchopenie danej otázky.
Vidím po vašom boku ďalších dvoch komisárov, vrátane komisára zodpovedného za sektor zdravia.
V jeho právomoci je urobiť také opatrenia, vďaka ktorým by poruchy správania a učenia prestali byť chápané ako postihnutie a začali sa vnímať skôr ako zdravotné problémy.
Okrem toho riadi výskum na dosiahnutie včasnej diagnózy a zaisťuje, aby sa lekárske liečebné a terapeutické metódy stali konkrétnymi návrhmi v rámci výskumných programov.
Tým opätovne získava váš sektor vzdelávania, ktorý môže zdravotníckemu personálu a rodičom poskytnúť špeciálne školenie a školám špeciálne vybavenie.
V zavádzaní doplnkových a pomocných opatrení pre žiakov so špeciálnymi vzdelávacími potrebami sa presadzujú nové technológie.
Možnosť vzdelávania vedie k opätovnému začleneniu do pracovného života a odbornej prípravy.
Vidím tu aj tretieho komisára pre zamestnanosť.
Opatrenia zabezpečujúce prístup k pracovnému životu, spoločenským právam a možnostiam sociálnej integrácie by ho mali zaujímať.
Predchádzajú sociálnej exklúzii jedincov, ktorí majú rozličnú úroveň schopností, ktorí majú zvláštnu črtu, no nie sú postihnutí.
Veľakrát ste použili slovo "postihnutie" a vymenovali a opísali nám všetky programy pre ľudí so zdravotným postihnutím.
V tomto prípade je to však otázka iných problémov dyspraxie.
Tie dokážeme riešiť bez toho, aby sme potrebovali more nových iniciatív; jediné, čo potrebujeme, je trocha výdavkov a financií, ale v zásade stačí starostlivosť, organizácia a zhromaždenie osvedčených praktík z pomerne širokej oblasti, ktoré už členské štáty majú k dispozícii.
Právne uznanie je základným predpokladom a umožňuje prístup k zdravotnej starostlivosti a vzdelaniu a tiež sociálnemu zabezpečeniu.
Aby neboli rodiny diskriminované, poskytujú sa im technické prostriedky a finančná pomoc: trpia totiž od momentu, kedy sú po prvý raz nútení riešiť problém, ktorý predstavuje diagnóza dyspraxia, až do jej vyliečenia.
Dúfam, že naša otázka dá Komisii podnet konať.
v mene skupiny PSE. - (FR) Vážená pani predsedajúca, vážený pán komisár, dámy a páni, je potešujúce vidieť, že sa téma porúch typu "dys", ktorá ja tak často ignorovaná, teraz prerokúva v parlamente a skutočnosť, že táto téma vyvolala odozvu prakticky všetkých politických skupín, ktoré tvoria tento Parlament, dokazuje, že podľa nás by žiadny občan Európy, bez ohľadu na to, aké má problémy, nemal byť predmetom diskriminácie.
Taký je prípad ľudí trpiacich problémami "dys", keďže čoraz prepracovanejšie štúdie ukazujú, že hoci je tento druh postihnutia stále veľmi rozšírený, ešte stále sa často stáva, že nie je správne pomenovaný.
Ako jediná francúzska poslankyňa, ktorá dnes večer vystupuje, sa môžem popýšiť tým, že Francúzsko je v úsilí riešiť problémy "dys" pomerne aktívne.
Vďaka iniciatíve združení rodičov a združení odborníkov teraz 10. októbra v Paríži oslávime národný deň, prvý svojho druhu a dúfame, že tým tlač upozorníme na situáciu ľudí, najmä detí, ktoré problémy tohto druhu trápia.
Dnes večer som však svoju otázku nekládla so zámerom oslavovať pokroky dosiahnuté v tej či onej krajine (pred nami je predsa ešte stále veľký kus práce), položila som ju preto, aby sme spoločne diskutovali o spôsoboch, ako zhromaždiť osvedčené postupy vyvinuté na európskej úrovni, pretože niektoré členské štáty existenciu tohto typu poruchy dokonca ani neuznávajú.
Zdá sa mi, že požiadavka, aby bola vytvorená európska multidisciplinárna sieť pre špecifické problémy učenia a odbornej prípravy, ktorá je uvedená aj v písomnom vyhlásení, sleduje približne rovnaký cieľ.
Prospešné by bolo aj uvážlivé využitie opatrení spoločenstva, napríklad siedmeho rámcového programu.
Pán komisár, v tejto súvislosti vami spomenutá iniciatíva, projekt NeuroDys zameraný na odhalenie kognitívneho, cerebrálneho a genetického pôvodu dyslexie, na ktorom spolupracuje 15 skupín výskumníkov z deviatich členských štátov - mimochodom, rada by som podotkla, pretože toto je dôležité, že v tomto Parlamente sa hovorí prakticky všetkými európskymi jazykmi - je dobrým príkladom, pretože v konečnom dôsledku sa mi zdá, že Európa by mala ako prvá chápať tieto problémy a ako prvá zbierať biologické údaje, ktoré s nimi súvisia.
Mala by však zároveň ísť príkladom v uznávaní účinnejších foriem rehabilitácie a terapie, aby deti mohli začať znova dúfať a pozerať sa na život optimisticky.
Plánuje Komisia pripraviť v budúcnosti ďalšie programy tohto druhu?
Pán Komisár, zmienili ste sa o výzve na predkladanie projektov, ktorá nemala žiadnu odozvu.
Je v našom záujme, aby kampane na dvíhanie povedomia vedené rôznymi združeniami a poslancami, ktorí podpísali písomné vyhlásenie, tento nedostatok informácií a motivácií napravili.
Dúfame, že vaša schopnosť mobilizovať európske financovanie, ktoré na splnenie týchto očakávaní potrebujeme, umožní vedenie náležitého výskumu porúch typu "dys", akými sú dyspraxia a dysfázia.
v mene skupiny UEN. - (PL) Vážená pani predsedajúca, zistenie, že 10 % detí trpí dysfunkčnými poruchami, je pomerne alarmujúce.
Znamená, že jedno z desiatich detí je buď postihnuté motorickou poruchu, alebo nedokáže vyjadriť svoje myšlienky, alebo ich nedokáže vyjadriť dostatočne jasne.
Aké bude o niekoľko rokov dospelé obyvateľstvo?
Budú ho tvoriť ľudia, ktorí budú mať ťažkosti s vykonávaním bežných povinností každodenného života, ľudia, ktorí v spoločnosti nemôžu zohrávať normálnu úlohu.
Môžeme preto uvažovať, že ich začneme brať ako invalidov a že vytvárame spoločnosť invalidov?
To by bolo neprijateľné.
Ak takýto zdravotný stav môže byť liečený, musíme robiť všetko, čo je v našich silách, aby sa postihnuté deti liečili a nie sa zameriavať na prevenciu diskriminácie a sociálnej exklúzie, pretože nikto nemôže vylúčiť bytosti, ktoré sa podobajú jemu samému.
Nemyslím si, že k tomu dôjde.
Som presvedčený, že existujú spôsoby, ako túto situáciu zvládnuť.
Na záver by som chcel vyjadriť úprimné poďakovanie tým, vďaka ktorým sa táto problematika dostala do mojej pozornosti a povedať, že stojím po ich boku.
v mene skupiny Verts/ALE. - (ES) Vážená pani predsedajúca, rád by som začal tým, že poďakujem členom skupín a poslancom, ktorí vyšli s touto iniciatívou písomného vyhlásenia a otázky na ústne zodpovedanie, a tiež Komisii za to, že je tu v túto neskorú nočnú hodinu prítomná, aby diskutovala o tomto probléme, ktorý, ako sa bohužiaľ zdá, je utajovaný, ktorý je vecou maximálnej diskrétnosti a ktorý je navyše v mnohých prípadoch neviditeľný.
Preto napriek tejto situácii, skutočnosť, že sme o ňom dnes diskutovali znamená, že chceme skoncovať s jeho neviditeľnosťou a ja preto s nadšením podporujem nielen písomné vyhlásenie a otázku na ústne zodpovedanie, ale aj túto rozpravu.
Skrátka a dobre, myslím si, že všetci poznáme niekoho, kto trpel alebo trpí týmito poruchami, ktoré však nie sú chorobou.
Preto podľa môjho názoru vnímame túto problematiku tak, že rozhodne nejde o ľudí, ktorí by povedzme potrebovali špeciálnu opateru v zmysle zdravotnej starostlivosti, aká sa dostáva chorým.
Potrebujú len špeciálnu podporu, pomoc a ohľaduplnosť, ktorých sa im musí dostávať nielen zo strany inštitúcií, ale aj v ich rodinách, vzdelávacích strediskách a predovšetkým v spoločnosti ako takej.
Podľa môjho názoru najhoršia vec, ktorá sa môže v týchto prípadoch stať, je vzrast diskriminácie prameniaci v prvom rade v nevedomosti, v dojme, že títo ľudia nemôžu viesť úplne normálny život, hoci by na to potrebovali len trochu podpory, a predovšetkým v nedostatku politickej vôle a hospodárskych zdrojov na realizáciu potrebných programov, ktoré by im umožnili nielen viesť, opakujem, normálny život, ale ktoré by im - ako úplne schopným ľudským bytostiam - umožnili prispievať svojim umom, poznatkami, nádejami a snami do spoločnosti, ktorá ich často odsúva na okraj a diskriminuje, hoci si to nijak nezaslúžili.
(PL) Vážená pani predsedajúca, rád by som poblahoželal tým, ktorí nastolili otázku špecifického zdravotného postihnutia.
10 % postihnutých detí vyrastie na 10 % obyvateľstva, ktoré má problém s fungovaním v spoločnosti.
Ich utrpenie sa v dospelom veku ešte prehlbuje.
Dnes nás však znepokojuje osud detí odtrhnutých od spoločnosti nie z celkom pochopiteľných dôvodov.
Ako deti rastú, z jedného problému pramenia ďalšie a jeden komplex vyúsťuje do druhého.
Poruchy "dys" by mali byť uznané ako špecifický stav alebo poškodenie.
Problémy, ktoré so sebou prinášajú, by sa mali vysvetliť najprv samotnému dieťaťu a potom jeho okoliu, rodičom, priateľom a spolužiakom.
Takéto deti si vyžadujú osobitný prístup a špeciálne uspôsobené vyučovacie metódy.
Pomenovanie a správne určenie týchto porúch sú mimoriadne dôležité najmä v prípadoch, keď sú podmienky na ich liečbu.
člen Komisie. - (SK) Pani predsedajúca, chcem poďakovať za naozaj mnohé a veľmi povzbudivé vystúpenia, nie som na to odborník, ale potrebujeme viac odbornosti v tejto agende.
Poznám túto problematiku aj osobne, ale práve oveľa hlbší prístup rôznych inštitúcií a politík je potrebný pre túto problematiku.
Zazneli tu viaceré z nich a ide o oblasť sociálnej politiky, rovnosti príležitostí, nediskriminácie, zdravia, vzdelávania, odbornej prípravy a možno aj mnohých ďalších, ktoré majú čo dočinenia s touto problematikou.
Východiskom je naozaj záujem a vôľa zmeniť situáciu, pretože ignorancia živí intoleranciu - "ignorance breeds intolerance" - to platí vo všetkom, aj v tejto problematike.
Jedna z úloh je zrejme zbližovať pohľady v štátoch a v Únii, t. z. štátov Únie, na túto problematiku, lebo niekde neexistuje žiadna definícia a v niektorých krajinách sú už aj národné dni venované tejto problematike.
Z môjho pohľadu definícia, ktorú využívajú Spojené národy v Konvencii o disabilite, ide tým smerom, ktorý by vlastne mohol byť inšpirujúci pre členské krajiny, ale je to ich kompetencia.
Chcem zopakovať, čo som povedal na úvod: máme niekoľko dôležitých programov, ktoré môžu pomôcť z hľadiska odborného, ale aj z hľadiska informačného a komunikačného pomenovať cesty k riešeniam.
Ide o program vzdelávania, celoživotného vzdelávania alebo výskumu a takisto o program verejného zdravia.
Dovoľte mi osobne ale aj inštitucionálne poďakovať tímu autoriek, ale aj ostatným, ktorým záleží na tom, aby ľudia s "dys" problematikou boli videní v rovnosti a dokonca aj ako naozaj často nepoznaní, nedocenení z hľadiska talentu, schopnosti, potenciálu.
Komisia bola vyzývaná byť aktívnejšia v tejto problematike, chcem povedať, že Komisia je aktívna a bude v spolupráci s Parlamentom a predsedníckymi krajinami ešte aktívnejšia, než sme možno boli doteraz.
Pán komisár, ďakujem Vám veľmi pekne za vaše opätovné uistenie.
Rozprava sa skončila.
Písomné vyhlásenia (článok 142)
písomne. - (IT) Rád by som poblahoželal kolegom, ktorí podnietili túto rozpravu a Európskej komisii zastúpenej osobou komisára Figeľa, s ktorým som spolupracoval pri niekoľkých predchádzajúcich príležitostiach, k tomu, že je pripravený prijímať návrhy predkladané týmto Parlamentom.
Hoci sektor zdravia spadá predovšetkým do kompetencie jednotlivých štátov, oceňujem úsilie, ktoré Komisia vynakladá na to, aby členské štáty povzbudzovala k prijímaniu stratégií, ktoré ľuďom s postihnutím umožňujú prístup k starostlivosti a predovšetkým, ktoré im umožňujú viesť podľa možnosti normálny život.
Akčný plán pre roky 2003 - 2010 pre ľudí so zdravotným postihnutím a program PROGRESS sa už týmto smerom uberajú.
Je však dôležité dvíhať povedomie európskych občanov a presadzovať začlenenie týchto ľudí, v prvom rade detí, do spoločnosti.
Integrácia a kampane na dvíhanie povedomia proti "dys"kriminácii na školách, pracoviskách, v športe a v každodennom živote sú rovnako potrebné ako prístup k zdravotným službám, aby tieto dysfunkcie - niekedy čisto fyzickej povahy - nekomplikovali osobný a pracovný život ľudí, ktorí nimi trpia a ich rodín.
Program rokovania na nasledujúci deň: pozri zápisnicu
Skončenie rokovania
(Rokovanie sa skončilo o 23.55 hod.)
Otvorenie rokovania
(Rokovanie sa začalo o 10.00 hod.)
Predložené dokumenty: pozri zápisnicu
Potreba komplexnej stratégie na kontrolu rakoviny (písomné vyhlásenie): pozri zápisnicu
Žiadosť o zbavenie poslaneckej imunity: pozri zápisnicu
Program: pozri zápisnicu
1. Elektronické knižnice (hlasovanie)
Správa: Descamps
2.
Účinnosť a rovnosť v európskych systémoch vzdelávania a odbornej prípravy (hlasovanie)
Správa: Zatloukal
3.
Vykonanie rozhodnutia Rady, ktoré sa týka moratória na trest smrti (hlasovanie)
Návrh uznesenia:
6.
Povinnosti poskytovateľov cezhraničných služieb (hlasovanie)
- Správa: Lethinen
7.
Zavedenie zásady rovnakého zaobchádzania s osobami bez ohľadu na ich rasový alebo etnický pôvod (hlasovanie)
Správa: Buitenweg
Zloženie výborov a delegácií: pozri zápisnicu
Schválenie zápisnice z predchádzajúceho rokovania: pozri zápisnicu
Zaslanie textov prijatých počas rokovania: pozri zápisnicu
Oznámenie spoločných pozícií Rady: pozri zápisnicu
Opravy hlasovania a zámery pri hlasovaní: pozri zápisnicu
Rozhodnutia týkajúce sa určitých dokumentov: pozri zápisnicu
Písomné vyhlásenia zapísané v registri (článok 116 rokovacieho poriadku): pozri zápisnicu
Termíny nasledujúcich rokovaní: pozri zápisnicu
Obnovenie zasadania
Otváram zasadnutie Európskeho parlamentu prerušené vo štvrtok, 27. septembra 2007.
In memoriam
Dámy a páni, mám smutnú povinnosť informovať vás o úmrtí kolegu poslanca a bývalého kolegu poslanca.
Náš kolega poslanec Fausto Correia zomrel včera ráno.
Narodil sa 29. októbra 1951 v meste Coimbra a mal len 55 rokov.
Zanechal po sebe ženu a troch synov.
Vyštudoval právo na univerzite vo svojom rodnom meste Coimbra a pokračoval vynikajúcou kariérou obhajcu, novinára a následne politika v Portugalsku.
Dlho bol poslancom portugalského parlamentu, ako aj štátnym tajomníkom premiéra Antónia Guterresa.
Od roku 2004 bol poslancom Európskeho parlamentu.
Fausto Correia bol a zostane v Portugalsku slávnym a obľúbeným vďaka svojmu sústavnému a dlhodobému poslaniu nastoliť demokraciu a svojej oddanosti základným hodnotám bratstva a susedstva.
Fausto Correia bude veľmi chýbať jeho rodine, priateľom a nám, jeho kolegom poslancom.
Kondolenčná kniha, do ktorej môžu poslanci a personál Európskeho parlamentu prispieť svojimi prejavmi sústrasti, bude k dispozícii počas rokovania tento týždeň v stredu a vo štvrtok pred sálou.
S veľkým zármutkom sme sa dozvedeli o úmrtí nášho bývalého kolegu poslanca Christiana de la Malčne, ktorý bol poslancom Európskeho parlamentu v dvoch obdobiach - od roku 1959 do roku 1961 a v rokoch 1962 až 1994.
Christian de la Malčne, ktorý bol tiež bývalým ministrom a senátorom za prezidenta De Gaullea, zomrel 26. septembra vo veku 86 rokov.
Ako bývalý predseda skupiny Európskych progresívnych demokratov a skupiny Európskej obnovy a demokratickej aliancie bol Christian de la Malčne zarytým Európanom srdcom i mysľou.
Svoj život zasvätil silnej a demokratickej Európe a politickému spoločenstvu.
Christian de la Malène bol kolega a priateľ, ktorého si budeme pamätať pre jeho ľudskosť a jeho politickú odhodlanosť.
Pri tejto príležitosti si ho chceme s vďačnosťou pripomenúť.
Prosím o minútu ticha na pamiatku našich zosnulých kolegov.
(Zhromaždenie povstalo a zachovalo minútu ticha.)
Vyhlásenia predsedníctva
Vážení kolegovia a kolegyne, vaše excelencie, dámy a páni.
Dnes nie je len medzinárodný deň proti trestu smrti.
Rada Európy so svojimi 47 členskými štátmi a s podporou Európskeho parlamentu a Európskej komisie vyhlásila 10. október aj európskym dňom proti trestu smrti.
Sme veľmi radi, že v tento deň sú s nami aj zdravotné sestry z Bulharska a doktori, ktorí prednedávnom unikli trestu smrti v Líbyi.
(súvislý potlesk)
Rád by som využil túto príležitosť a v mene celého Parlamentu veľmi srdečne privítal zdravotné sestry Nasyu Nenovu, Kristiyanu Valchevu, Snezhanu Dimitrovu, Valyu Chervenyashku, Valyu Siropulo a doktorov Ashrafa Ahmeda Gomma El Hagous a Zdravka Gueorguieva.
Od februára 1999 boli donútení stráviť osem rokov vo väzbe počas čakania na proces v Líbyi, pričom boli falošne obvinení za úmyselné infikovanie stoviek líbyjských detí vírusom HIV.
Sme proti trestu smrti.
V minulosti sme preto opakovane vyzývali líbyjské úrady, aby prepustili bulharské zdravotné sestry a palestínskych doktorov.
Trest smrti je vážnym porušením ľudských práv a predovšetkým práva na život.
V mene Európskeho parlamentu by som preto chcel zdôrazniť našu neochvejnú odhodlanosť viesť kampaň proti trestu smrti.
Prikladáme tomu veľký význam vo vzťahoch s našimi susedmi a partnermi na celom svete.
Ďakujem tým štátom, ktoré len nedávno zrušili trest smrti, predovšetkým Rwande.
Tento príklad ukazuje, že dokonca aj štáty, ktorých občania trpeli najhroznejšími zločinmi, sa vzdali trestu smrti ako prostriedku spravodlivosti.
Ďalšou príležitosťou na podporu celosvetového zrušenia trestu smrti sú olympijské hry, ktoré sa uskutočnia v Pekingu na budúci rok.
Poskytujú nám príležitosť prelomiť steny mlčania, ktorými Čína obklopuje výkon trestu smrti.
Európska únia predložila návrh uznesenia týkajúci sa trestu smrti Valnému zhromaždeniu OSN.
Táto iniciatíva, ktorú Európsky parlament pri mnohých príležitostiach vyzdvihol, je dôležitým krokom k zrušeniu trestu smrti a v tomto ohľade vyzývame portugalské predsedníctvo Rady, aby túto tému aktívne propagovalo v rámci OSN v New Yorku.
Európsky parlament na túto tému viedol mnoho rozpráv a len v tomto roku sme prijali tri uznesenia týkajúce sa trestu smrti.
O žiadnej inej téme sa v Európskom parlamente tak intenzívne nekonzultovalo.
Trest smrti rezolútne odmietame, v každej forme a bez ohľadu na jeho odôvodnenie.
Členským štátom Európskej únie sa na základe spoločných hodnôt podarilo stať spoločenstvom bez nejakého trestu smrti.
Tento záväzok je obsiahnutý aj v Charte základných práv EÚ.
Keď bude Charta na základe reformnej zmluvy právne záväzná, budeme dokonca môcť povedať, že trest smrti sa v Európskej únii zrušil na všetkých úrovniach.
Som rád a som vďačný, že ani jeden členský štát Európskej únie nespochybnil zrušenie trestu smrti v Charte základných práv EÚ, ani nikdy vážne neuvažoval o jeho opätovnom zavedení.
Európska únia ako globálny hráč tak môže poukazovať na tento mimoriadny úspech v oblasti ľudských práv a brániť ho.
Na pamiatku obetí by som vás rád požiadal o minútu ticha.
Dnes, v európsky a medzinárodný deň proti trestu smrti my, Európsky parlament, žiadame všetky štáty, ktoré pokračujú vo vykonávaní rozsudkov smrti, aby nasledovali náš príklad a trest smrti zrušili.
Európska únia je vám pri tom pripravená a ochotná pomôcť.
(potlesk)
(DE) Vážený pán predseda, rád by som urobil vyhlásenie a požiadal Vás o Vašu podporu.
Ako viete, naša skupina sa rozhodla zvolať schôdzu rozšíreného predsedníctva v Moskve, aby sme hovorili o rôznych problémoch týkajúcich sa vzťahov medzi Ruskom a Európskou úniou s rôznymi ruskými stranami - s vládou, ako aj s opozíciou.
Zistili sme, bohužiaľ, že by ruská vláda nevydala víza našim kolegom a táto schôdza by sa teda nemohla uskutočniť.
Stalo sa to týždeň potom, ako chcel Podvýbor pre ľudské práva zvolať v Moskve podobnú schôdzu. Podobne nedostali víza a schôdza sa teda nemohla uskutočniť.
Považujeme za neprijateľné, že nám vláda, ktorú niektoré hlavy štátov opisujú ako bezchybnú demokraciou, neumožní zorganizovať bezchybnú demokratickú udalosť v Moskve.
Radi by sme požiadali Parlament, aby túto situáciu preveril, a Vás, pán predseda, aby ste nás podporili písomným vyhlásením adresovaným miestnym veľvyslancom aj ruskej vláde.
(potlesk)
Veľmi pekne Vám ďakujem, pán Cohn-Bendit.
Na základe svojho presvedčenia a povinnosti budem reagovať na to, o čo ste žiadali.
Schválenie zápisnice z predchádzajúceho rokovania: pozri zápisnicu
Zloženie Parlamentu: pozri zápisnicu
Preskúmanie osvedčenia o zvolení za poslanca: pozri zápisnicu
Zloženie výborov a delegácií: pozri zápisnicu
"Dys" kriminácia a sociálne vylúčenie detí s poruchami "dys" (písomné vyhlásenie): pozri zápisnicu
Program: pozri zápisnicu
Predložené dokumenty: pozri zápisnicu
Písomné vyhlásenia (predložené dokumenty): pozri zápisnicu
Písomné vyhlásenia (článok 116 rokovacieho poriadku): pozri zápisnicu
Zaslanie textu zmlúv poskytnutých Radou: pozri zápisnicu
Presun finančných prostriedkov: pozri zápisnicu
Opatrenia prijaté v následnosti na pozície a uznesenia Parlamentu: pozri zápisnicu
Príprava neformálneho samitu hláv štátov a predsedov vlád (Lisabon, 18. - 19. októbra 2007)
Ďalším bodom sú vyhlásenia Rady a Komisie o príprave neformálneho samitu hláv štátov a predsedov vlád v Lisabone v dňoch 18. až 19. októbra 2007.
úradujúci predseda Rady. - (PT) Vážený pán predseda, dámy a páni. Pán predseda, určite pochopíte, že predtým, než prejdem na konkrétny bod programu, kvôli ktorému som dnes tu, rád by som v mene portugalskej vlády a portugalského predsedníctva Rady poďakoval sa úprimnú a priateľskú poctu, podľa mojej mienky veľmi zaslúženú, ktorú ste vzdali pri takej nečakanej a smutnej strate môjmu krajanovi a poslancovi tohto Parlamentu, doktorovi Faustovi Correiovi.
Portugalsko bolo touto správou úplne šokované. Bola to totiž správa o strate niekoho, kto bol skutočne dobrým človekom a kto bol pre nás všetkých príkladom boja za ľudskú dôstojnosť a hodnoty, v ktoré veríme: hodnoty právneho štátu a rešpektovania ľudských práv.
Táto strata je určite veľká.
Mali by sme sa len snažiť, ak sa nám to podarí, nasledovať jeho príklad. Som úprimne vďačný tomuto Parlamentu za vzdanie úcty, ktorú portugalská vláda samozrejme zopakuje.
(potlesk)
podpredsedníčka Komisie. - Vážený pán predseda, v minulom roku som v Parlamente hovorila o tom, čo Komisia považovala za hlavnú silu pokroku v dnešnej Európskej únii a vymedzili sme tzv. duálny prístup - aktívna politická agenda a ambiciózny prístup k reformnej zmluve boli cieľmi, ktoré sa navzájom podporovali.
V tej rozprave sa dosiahla značná zhoda, podľa mňa z troch dôvodov.
V prvom rade odráža úroveň zrelosti Európskej únie, lebo Európa sa dnes dotýka mnohých oblastí života ľudí, čo vytvára očakávania.
Ústup Európy do pozície najnižšieho spoločného menovateľa by bol veľkou chybou.
Po druhé si myslím, že náročná úloha komunikácie Európy s jej obyvateľmi si vyžadovala nový prístup, ktorý by obsahoval dôkladnejšie uvedomenie si skutočnosti, ako Európa súvisí s spoločenskými potrebami, ekonomickými cieľmi a základnými hodnotami svojich občanov.
A napokon, nový prístup nebol založený len na politickom inštinkte: opieral sa o prácu, ktorú Komisia uviedla vo svojom Pláne D pre demokraciu, dialóg a diskusiu, na ktorom sa aktívne podieľalo mnoho poslancov tohto Parlamentu.
Neformálne stretnutie Európskej rady budúci týždeň bude duálnym prístupom v akcii.
Na jednej strane by sme mali vidieť, ako hlavy štátov a vlád uzatvárajú medzivládnu konferenciu a hlasujú za novú reformnú zmluvu.
Na strane druhej, predsedníctvo naznačilo svoj zámer prehĺbiť diskusiu o tom, ako Európa reaguje na globalizáciu.
Začnime teda reformnou zmluvou: pred nami leží text, ktorý predstavuje veľký pokrok.
Rada by som vzdala hold práci portugalského, ako aj nemeckého predsedníctva, za spôsob, akým rozvážne a vyrovnane posunuli proces vpred a preukázali svoje veľké odhodlanie.
Podobne ako kolega z predsedníctva, aj ja chcem vyjadriť poctu Parlamentu za jeho konštruktívnu úlohu v poslednej fáze.
Naša spolupráca bola dobrá a vďaka pánovi Brokovi, pánovi Barónovi Crespovi a pánovi Duffovi dnes máme lepšiu zmluvu z hľadiska jej ustanovení o právach a občianstve.
Zároveň prostredníctvom formálneho vyhlásenia potvrdíme plnoprávne postavenie Charty základných práv .
Spomeňte si, koľko ľudí tvrdilo, že Európska únia 27 členských štátov už nikdy nebude schopná odsúhlasiť text zmluvy.
Sme blízko toho, aby sme im dokázali, že znovu nemali pravdu.
Odhodlanie nás všetkých dosiahnuť dohodu poukazuje tiež na Európu s množstvom nápadov do budúcnosti.
Ak sa dohodneme v priebehu budúceho týždňa, obhájime správnosť dohody, ktorá zodpovedá mandátu.
Musíme prekonať posledné prekážky minulosti.
Som si istá, že hlavy štátov a vlád si plne uvedomia, že atmosféra vzájomného obviňovania a sporov v Lisabone procesu ratifikácie nijako nepomôže.
Radi by sme boli, samozrejme, predišli neúčastiam, ak je však toto cena za pokrok v prípade ambicióznej reformnej zmluvy, musíme ju prijať.
Je to prirodzená súčasť kompromisov a rokovaní.
Rada by som sa tiež poďakovala Parlamentu za rýchlu a účinnú reakciu na výzvu zo strany Európskej rady na predloženie návrhov jej budúceho zloženia.
Ide o problematiku náročnú a citlivú pre nás všetkých, ako aj pre členské štáty. Rada by som preto zdôraznila potrebu dohody zo strany Parlamentu aj Rady.
Ešte posledné slová k zmluve: politická dohoda Európskej rady je dôležitým krokom, ale ako všetci vieme, ňou príbeh nekončí.
Dúfam, že počas procesu ratifikácie dokážeme spolupracovať a že ho budeme považovať za príležitosť komunikovať, vysvetľovať a počúvať o Európskej únii.
Tam, kde to bude možné, by mala existovať koordinácia, ako to navrhla Komisia minulý týždeň v novom dokumente s názvom Komunikovanie o Európe v partnerstve.
Zároveň potrebujeme zmluvu, ktorá je maximálne zrozumiteľná a pochopiteľná a ktorá bude obsahovať ucelený text dostupný hneď, ako to bude možné, po uzatvorení medzinárodnej konferencie.
Počas procesu ratifikácie, ktorý povedie k európskym parlamentným voľbám v roku 2009 bude pre určenie postojov rovnako dôležité aj informovanie Európanov o našej politickej agende. Budúci týždeň budeme vďaka predsedníctvu diskutovať o Európe a globalizácii.
Je to veľmi aktuálne: každým rokom je jasnejšie, že globalizácia je hlavným problémom tejto generácie Európanov.
Nejakým spôsobom sa dotýka každého občana: tovary a služby, ktoré nakupujeme, televízia, ktorú sledujeme, energia, ktorú používame, a práca, ktorú robíme.
Európska únia už istý čas úspešne rozvíja politiku, ktorou uznáva dôležité prepojenie medzi ekonomickým úspechom a sociálnymi istotami.
Globalizácia však nie je statická. Jasne nám to ukázali turbulencie na finančných trhov v priebehu tohto leta.
Neustále sa musíme prispôsobovať meniacim sa okolnostiam.
Ako už spomínal pán Lobo Antunes, minulý týždeň Komisia prijala dokument pre túto diskusiu, ktorý bude zároveň základom pre návrhy týkajúce sa kontroly lisabonskej stratégie rastu a pracovných miest, ktoré budú predložené neskôr v priebehu tohto roka.
Hovorí o tom, že Európa sa musí prichystať na globalizáciu, aby dokázala úspešne reagovať na tlak, ktorý vytvára na ekonomiky, na naše inštitúcie a našich občanov, a aby sa tiež chopila príležitostí lepšej prosperity, vytrhnutia ľudí z chudoby, vytvorenia nových trhov pre naše produkty, bližšej spolupráce a väčšieho zdieľania hodnôt.
Dokument tiež veľmi jasne poukazuje na to, že globalizácia nie je len neprekonateľnou vonkajšou prírodnou silou, voči ktorej Európska únia vystupuje ako pasívny pozorovateľ.
Globalizáciu môžeme prispôsobiť v určitej miere na svoj vlastný obraz.
A to je naša úloha: byť dostatočne sebavedomí, pokiaľ ide o naše hodnoty, vízie a nástroje, ktoré máme k dispozícii na zabezpečenie toho, aby Európa v ére globalizácie uspela.
Zároveň odmietame protekcionizmus.
Hovoríme áno ochrane našich obyvateľov, ale hovoríme nie protekcionizmu, ktorý ich môže len ochudobniť.
Zároveň vysiela posolstvo našim partnerom: nedáme sa ľahko prehovoriť, budeme brániť európske záujmy.
Znamená to vyrovnané ihrisko, zabezpečenie obojstrannej otvorenosti, vyjasnenie si faktu, že neustúpime zo svojich vysokých štandardov zdravotnej starostlivosti, bezpečnosti, ochrany životného prostredia a spotrebiteľov.
Dokument je rovnako nekompromisný, pokiaľ ide o naše hodnoty.
V ére globalizácie môžeme prosperovať, avšak chceme to urobiť vlastným spôsobom.
Náš rast bude musieť byť udržateľný.
Stanovili sme ambiciózne ciele na zníženie emisií skleníkových plynov a využívanie obnoviteľných zdrojov energie a splníme ich.
Stretnutie bude významnou príležitosťou na opätovné nastolenie vodcovskej úlohy Európy počas prípravy na konferenciu na Bali.
Použijeme naše spoločenské modely na rozšírenie výhod globalizácie v celej našej spoločnosti.
Patria medzi naše najväčšie hodnoty.
Pomôžu našim občanom prispôsobiť sa a poskytnú im nástroje na úspešné zvládnutie rýchlej zmeny.
Spoločenský samit tripartity pred neformálnym zasadnutím Európskej rady poskytne skvelú príležitosť na stanovenie rámca.
Je jasné, že Európska únia dnes Európanom ponúka spôsob, ako z globalizácie vyťažiť čo najviac, spôsob, ako poskytnúť kontinentálny kontext, ktorému sa jednotlivé krajiny nevyrovnajú.
Keďže chceme spomínaný európsky záujem dosiahnuť, v podobe lisabonskej stratégie rastu a pracovných miest na to máme pripravený nástroj.
Naša hospodárska analýza dokazuje, že lisabonská stratégia začína plniť svoj cieľ.
Dokument upozorňuje na množstvo politických oblastí, ktoré si v ďalšom trojročnom cykle - až do roku 2010 - vyžadujú ešte väčšiu pozornosť: je to vzdelávanie a flexiistota vrátane zvýšenej pozornosti venovanej aktívnemu zaraďovaniu politík a adekvátnej sociálnej ochrany; nepísaná sloboda pre myšlienky a výskumníkov; ekoinovácia; zákon o malých podnikateľoch v Európe, ktorý má miliónom malých spoločností v celej EÚ pomôcť pri raste a vytváraní ďalších pracovných miest.
Nič z toho nie je jednoduché, dá sa to však dosiahnuť.
Viem, že tento Parlament sa bude naďalej úzko angažovať v sledovaní napredovania lisabonskej stratégie na úrovni EÚ, ako aj na vnútroštátnych úrovniach.
Vaše stanoviská k bodom, ktoré sme tu načrtli, budú tvoriť základný vstup do balíka, ktorý prijmeme v decembri.
Neformálne zasadnutie Európskej rady je dôležitým stretnutím v dôležitom okamihu.
Dovoľte nám využiť príležitosť ukázať Európanom, že Európska únia sa pozerá vpred, že upravuje svoju politiku tak, aby splnila výzvy zajtrajška, a pripravuje si správne nástroje.
(potlesk)
spravodajca. - (DE) Vážený pán predseda, úradujúci predseda Rady, pani podpredsedníčka, kolegovia poslanci, máme tu príklad dobrej spolupráce medzi dvomi predsedníctvami Rady: nemeckým predsedníctvom Rady, ktoré pripravilo mandát, ktorý sa teraz ukazuje byť mimoriadne stabilným, rozsiahlym a radikálnym, pretože ho uskutočnilo portugalské predsedníctvo Rady.
Skutočnosť, že po práci právnych odborníkov teraz stojíme pred situáciou, v ktorej sú veci jasné a definovateľné, pričom tento úspech snáď bude pokračovať tento pondelok na stretnutí ministrov zahraničných vecí, ukazuje, že existuje naozaj dobrá šanca, že reformná zmluva bude budúci týždeň vo štvrtok už hotovou vecou.
Traja zástupcovia sa rozhodli podporiť tento mandát.
Nielen preto, že sa tým naplnia naše sny, ale preto, že v danej situácii je to to najlepšie, čo sa dá dosiahnuť s cieľom získať väčšiu demokraciu a väčšie možnosti konať.
Väčšie možnosti konať v rozšírenej Únii a väčšie možnosti konať v súlade s novými výzvami dnešného sveta, od energetickej bezpečnosti, terorizmu, zahraničnej a bezpečnostnej politiky všeobecne, globalizácie, organizovaného zločinu až po klimatické zmeny a mnoho ďalších okruhov.
Tento úspech je dôsledkom toho, že sme zlepšili príležitosti rozhodovania v Rade, sektor energetickej bezpečnosti získal nové kompetencie a v oblasti právnej a domácej politiky, o ktorej budú moji kolegovia hovoriť neskôr, sme našli riešenie tretieho piliera.
Európsky parlament - a to je druhá výhra - sa stáva spolurozhodujúcim orgánom pre tieto otázky tak, aby mal v budúcnosti rovnaké právomoci spolurozhodovania v 95 % legislatívnych prípadov, dokonca aj v oblasti poľnohospodárskej politiky a rozpočtu ako takého.
Často sa zabúda, že toto všetko balík obsahuje.
Znamená to, že demokratický deficit, ktorý Európska únia až dodnes mala, sa v rozhodujúcej miere končí.
A to je podstatný pokrok!
Iné krajiny s problémami mali príležitosti vyrovnať nerovnováhu v rámci tohto mandátu a počas rokovaní na základe neúčasti, ktorá má jasné lehoty, na základe čoho sa neobmedzí rast všeobecne, no zachovajú sa ich príležitosti vyplývajúce zo spoločného práva a podobne.
Červené oblasti sú teda garantované, čo by malo uľahčiť proces ratifikácie bez referenda, ak som správne pochopil relevantné záruky alebo vyhlásenia urobené počas rokovaní.
S právnou záväznosťou Charty základných práv EÚ sa Únia stane spoločenstvom hodnôt dokonca aj s neúčasťami, ktoré môžu jej členské štáty využiť.
Netýka sa to však európskych rozhodnutí, pretože európske právne predpisy sa robia spoločne.
Zostáva len otázka uplatňovania v jednotlivých členských štátoch z pohľadu práv súdov a občanov, pričom s Chartou základných práv EÚ a vytvorením právnej subjektivity sa aj tu dostávame do nových dimenzií.
Európska únia však musí zvážiť niekoľko ďalších bodov.
Bod 1: článok 24 mandátu - ochrana údajov vo vonkajších vzťahoch - sa musí z môjho pohľadu preformulovať alebo sa formou vyhlásenia musí určiť, že všeobecné otázky ochrany údajov, ako napríklad osobné záznamy o cestujúcich, nie sú dotknuté.
Tento bod treba bližšie vysvetliť.
Ochrana údajov - údaje o občanoch by sa nemali poskytnúť ďalej súdneho preskúmania a zapojenia parlamentu.
Považujem to za rozhodujúce.
(potlesk)
Druhý bod sa týka prechodných opatrení.
Rád by som tiež požiadal o podporu Radu a Komisiu. Je to totiž v záujme Komisie.
Keď vstúpi Zmluva do platnosti 1. januára 2009, nemôže ministra zahraničných vecí, ktorého takto už viac nemôžeme nazývať, teda vysokého splnomocnenca, menovať Rada podľa "ľahkého" postupu.
Chceli by sme to všetko vyriešiť v jednom balíku v roku 2009 pri plnom zachovaní práv Európskeho parlamentu.
Vysoký splnomocnenec je zároveň podpredsedom Komisie a musí podliehať všetkému tu.
Aj Komisia na tom mala svoj záujem: budúci predseda Komisie musí mať hlas pri výbere vysokého splnomocnenca, ktorý je zároveň podpredsedom.
Z tohto dôvodu nemôže vysoký splnomocnenec začať úradovať, až kým Európsky parlament nezvolí predsedu Komisie.
Toto poradie musíme zachovať, ak nechceme, aby boli ohrozené demokratické práva a vyskytla sa nerovnováha právomocí.
V priebehu ďalších dní musíme pridať niekoľko ďalších posledných úprav.
(potlesk)
Ďakujem Vám, pán Elmar Brok.
Naozaj by ma bolo prekvapilo, ak by ste využili deväť minút.
Ďalším rečníkom je zástupca medzivládnej konferencie, pán Enrique Barón Crespo.
spravodajca. - (ES) Vážený pán predseda, úradujúci predseda Rady, pani podpredsedníčka Komisie, dámy a páni, predstavitelia Európskeho parlamentu hovoria mnohými jazykmi a patria k rôznym skupinám, no spája nás rovnaká túžba: posunúť Európsku úniu vpred dokončením Lisabonskej zmluvy. Zmluvy, ktorá obsahuje legislatívne spolurozhodovanie, jedinečnú subjektivitu Únie, pokrok v oblasti prechodu kompetencií v rámci vnútornej a vonkajšej politiky a politiky spravodlivosti a zapojenie národných parlamentov.
Chceme väčšiu demokraciu a väčšiu efektívnosť.
Ľutujeme skutočnosť, že neexistuje väčšia transparentnosť, ale to je súčasťou metód medzivládnej konferencie.
Musím povedať, že právnici - najmä tí z Parlamentu - nám umožnili vyložiť hieroglyfy, ktorými sa toto cvičenie stalo v pozitívnom význame.
Rád by som požiadal úradujúceho predsedu Rady, aby Parlamentu potvrdil niečo, čo ja považujem za veľmi jasný záväzok.
A to, aby občania, ktorí boli veľmi nespravodlivo odsunutí zo zmluvy o fungovaní Európskej únie, sa do tejto Zmluvy o Európskej únii vrátili so znením, ktoré existovalo od Maastrichtskej zmluvy.
Ako zástupcovia občanov to považujeme za základný bod.
Musím uznať, že sám úradujúci predseda Rady nám nezvyčajným gestom politickej jasnosti povedal, že sa to zdalo nemožné, no podarilo sa to dosiahnuť: prvý dôležitý úspech.
Druhým bodom je Charta základných práv, ktorá je symbolom identity európskych občanov.
Nie je to vyhlásenie - číslo 11, nie je to ani protokol. Je to Charta, o ktorej tu budeme hlasovať nasledujúci mesiac, formálne, s predsedami troch inštitúcií Spoločenstva, pred začiatkom procesu ratifikácie.
Charta bude právne záväzná. Hovorím to preto, že sa domnievam, že je dôležité to dnes zaznamenať, keďže podľa mňa ide o absolútne nevyhnutné podmienky pre Európsky parlament, sine qua non podmienky na podporu tejto zmluvy.
Existujú aj ďalšie body, kde by sa podľa nás dal dosiahnuť pokrok.
Kolega poslanec Elmar Brok spomenul tému ochrany údajov, ktorá je veľmi citlivá.
Sú tu aj ďalšie body, ktoré sú pre nás veľmi dôležité.
Jedným z nich je dialóg medzi sociálnymi partnermi, ktorý bol nespravodlivo vynechaný zo zmluvy o fungovaní Európskej únie. Ďalšou dôležitou témou, v ktorej sa domnievame, že pomáhame prostredníctvom našej podpory riešenia problémov s dôveryhodnosťou, je poskytnúť bezpečnosť prostredníctvom vyhlásenia, ako napríklad Ioáninsky kompromis, ktorý už existuje, no nemal by zasahovať ďalej.
Nemyslíme si, že má nejaký význam zavádzať do zmluvy o Únii, ktorá funguje na základe väčšiny, kvalifikovanej väčšiny, prvky jednomyseľného hlasovania, ktoré by úplne zničili proces.
Pán predseda si určite spomenie, ako som v meste Viana do Castelo spomínal, že má zmysel mať atómovú bombu, ak ju nepoužijeme.
Ak ju použijeme, zničí všetko.
Myslím, že to je dôležité varovanie.
Vážený pán predseda, existuje bod, ktorý je veľmi dôležitý pre Parlament, a myslím, že hovorím v mene väčšiny Parlamentu a väčšiny členských štátov a jednoznačne aj v mene tých, ktorí ratifikovali ústavnú zmluvu, ktorú sme obetovali s cieľom dosiahnuť jednomyseľné hlasovanie, a pri tej príležitosti je veľmi dôležité, aby sme všetci pracovali spolu vo vzájomnej lojalite a solidarite s cieľom dosiahnuť ratifikáciu.
Inak by sme sa všetci ocitli vo veľmi ťažkej situácii.
Myslím, že by sme všetci mali zostať verní záväzku, ktorý sme dali.
Veľmi pekne Vám ďakujem, pán predseda.
spravodajca. - Vážený pán predseda, podobne ako moji kolegovia súhlasím, že na medzivládnej konferencii v Lisabone pravdepodobne dôjde k politickej dohode.
Stále nás však trápi jedno, a to kvalita tejto dohody.
Vzhľadom na súčasnú fázu medzivládnej konferencie musím vyjadriť obavy, že sa pozeráme na vznik samostatnej Európy poháňanej predovšetkým britskými požiadavkami na neúčasť v oblasti spravodlivosti a vnútorných záležitostí a základných práv.
Jednoznačne by mala prebehnúť domáca britská diskusia o tom, prečo by mali byť britskí občania vylúčení zo získania výhod z integrácie do všetkých dôležitých oblastí. Avšak aj samotní Briti by na medzivládnej konferencii mali lepšie vysvetliť svoje stanovisko.
Čo sa presne snažia dosiahnuť všetkými neúčasťami?
Môžeme sa skutočne uspokojiť s tým, že opatrenia dohodnuté na riadenie tohto prístupu v štýle "vyber a zvoľ" obstoja v reálnom živote a zabezpečia, že všeobecné politiky v oblasti slobody, bezpečnosti a spravodlivosti budú vychádzať z príslušnej jednotnosti a budú sa opierať o všetky dostupné prostriedky na ich vykonávanie?
Neúčasť Spojeného kráľovstva a Poľska na Charte skutočne predstavuje riziko ohrozenia rozhodnutia o tom, že by mala byť záväzná pre všetkých ostatných.
Dúfam, že medzivládna konferencia dokáže preskúmať otázku s dostatočnou starostlivosťou.
Pritlačí predsedníctvo na Britániu, aby podporila návrh Parlamentu na únikovú doložku k nešťastnému protokolu k Charte?
A to isté sa týka Ioániny: predsedníctvo a Komisia by nás dnes popoludní mali uistiť o tom, že nepripustia nerozumné požiadavky na zväčšenie významu doložky o Ioánine zo sekundárneho na primárne právo.
Ioánina je historickým nástupcom luxemburského kompromisu. Luxemburský kompromis predstavoval džentlmenskú dohodu, a tou by mal zostať aj pri začlenení do zmluvy na základe rozhodnutia Rady.
v mene skupiny PPE-DE. - (FR) Vážený pán predseda, úradujúci predseda Rady, podpredsedníčka Komisie, dámy a páni, v mene skupiny PPE-DE by som sa chcel poďakovať pani Wallströmovej a pánovi Lobo Antunesovi za ich prejavy.
Obdobie uvažovania a rozpravy s cieľom rozhodnúť o budúcom riadení EÚ s 27 štátmi sa blíži u koncu.
Dospeli sme teda?
Sme pripravení prejsť od diskusií k činom?
V júni preukázala pani Merkelová kombináciu odvahy, zodpovednosti a politickej vôle.
Namiesto obchádzania tém, ktoré nás delia, sme dokázali obmedziť naše rozdiely.
Napokon sme otvorili Európskej únii cestu, aby získala potrebné nástroje na účinnejšie fungovanie.
Prešli tri mesiace a portugalské predsedníctvo nás udržalo v kurze.
Ak sa plán stanovený v júni dodrží až do konca, až do zasadnutia Európskej rady v Lisabone, portugalské predsedníctvo bude môcť zaručiť dohodu o reforme našich zmlúv.
Vzdávam úctu odhodlaniu portugalského predsedníctva počas práce medzivládnej konferencie.
Podľa Európskeho parlamentu a názoru našich kolegov poslancov, pánov Broka, Barón Crespa a Duffa, ktorým by som chcel najsrdečnejšie poďakovať, je hodnotenie medzivládnej konferencie v súlade s očakávaniami a programom stanoveným hlavami štátov a vláda bola, všeobecne povedané, rešpektovaná.
Dámy a páni, aj keď sme pripravení vystačiť si s vyváženým kompromisom, nezabúdajme, že je kontumačný.
Osobne sa domnievam, že má väčšiu cenu zdôrazniť dôvody, prečo podporujeme návrh Zmluvy.
V prvom rade veríme, že len spojená, silná a účinná Európa dokáže ovplyvňovať záležitosti sveta, ktorý sa tak rýchlo hýbe, mení a stáva sa komplexným a nestabilným.
Ak podporíme návrh Zmluvy, je to aj preto, že účinná EÚ s 27 členskými štátmi nemôže byť postavená na pravidlách Zmluvy z Nice.
Navyše, v konfrontácií s obavami, ktoré vyjadrujú Európania, sme žiadali o väčšiu demokraciu a transparentnosť.
Sme za jasné rozdelenie kompetencií, za zvýšenú účasť našich občanov na procese budovania EÚ a za aktívnu úlohu a dôrazné prispievanie zo strany národných parlamentov.
Reformná zmluva je správnou odpoveďou na očakávania občanov.
Revidovaná zmluva je prostriedok, nie koniec ako taký.
Jej forma a názov nie sú dôležité.
Podstatný je jej obsah a postup, ktorý zachováva pre európskych občanov.
My, členovia skupiny PPE-DE, nechceme európsky superštát.
Chceme len efektívnosť, demokraciu, transparentnosť a rešpekt voči zásade subsidiarity.
Požadujeme efektívne európske inštitúcie, ktoré budú schopné rozhodovať. A kým budú národné neúčasti častou realitou, je len na nás, aby sme obmedzili ich negatívny vplyv a zabránili, aby bola Európa paralyzovaná.
Mali by sme zabrániť všetkým pokusom o zablokovanie rozhodovacieho procesu EÚ.
Občania očakávajú, že Európa bude konať tam, kde to môže priniesť pozitívne výsledky: v oblasti klímy, energie, prisťahovalectva, inovácií a terorizmu.
Dúfam a prajem si, aby nám to Zmluva umožnila. Podporíme ju.
v mene skupiny PSE. - (DE) Vážený pán predseda, dámy a páni, moja úprimná vďaka patrí predstaviteľom Parlamentu na medzivládnej konferencii.
Naši kolegovia poslanci Enrique Barón Crespo, Elmar Brok a Andrew Duff vynikajúco zastupovali záujmy Európskeho parlamentu.
Za to by som im rád vyjadril úprimnú vďaku v mene našej skupiny.
(potlesk)
Od nášho kolegu poslanca, pána Daula, sme správne počuli, že portugalské predsedníctvo má teraz v rukách možnosť doviesť do konca potrebnú prácu po neúspešnom pokuse s európskou ústavou, a to predloženie prepracovanej a revidovanej Zmluvy, odsúhlasenie kľúčových prvkov reformovaných imperatívov medzi 27 štátmi v EÚ, právne a politické zabezpečenie vytvorenia spojenej Európy na medzivládnej konferencii, ktorá sa teraz končí, dokončenie vecí na samite v Lisabone a prechod do skutočne rozhodujúcej fázy, ratifikácie tejto revidovanej Zmluvy v 27 členských štátoch na základe právnych a ústavných podmienok jednotlivých krajín.
Preto by som obzvlášť rád zdôraznil skutočnosť, že pokiaľ ide o Lisabon, môžeme byť optimistickí.
Ak sa pozrieme na rozdiely medzi tým, čo sa dosiahlo na samite tu v Bruseli pod nemeckým predsedníctvom Rady ako mandát pre medzivládnu konferenciu a čo sa vyriešilo na medzivládnej konferencii, môžeme predpokladať podľa správ od našich zástupcov, že až na malé výnimky je to takmer rovnaké.
Ako skupina Sociálnych demokratov hovoríme: práve takto to musí byť!
Ako socialisti nemôžeme a nebudeme akceptovať pozmeňujúce a doplňujúce návrhy, ktoré siahajú späť do obdobia pred odsúhlasením mandátu tu v Bruseli - to treba jasne povedať.
Máme však za to, že na stole je návrh zodpovedajúci tomu, čo sa tu odsúhlasilo v júni a za čo všetci chválime pani Merkelovú.
Keď pošleme tento návrh do Lisabonu, bude to zaujímavé.
Otázkou potom bude, či Zmluvu ratifikujú v 27 členských štátoch a následne to bude závisieť od poslancov tohto Parlamentu. Boj bude v našich rukách.
Budeme musieť bojovať aj za vytvorenie jednotnej Európy, ktorú budú akceptovať všetky členské štáty.
Odvážim sa vysloviť tvrdenie, že ďalšie zlyhanie tejto revidovanej Zmluvy - ako v prípade ústavy - by znamenalo koniec Európskej únie v jej súčasnej forme.
Vyzývame preto každého, kto nechce kráčať po ceste antieurópanov sediacich v tomto Parlamente, každého, kto chce ísť po ceste podporovania Európy a jej konsolidácie, aby bojoval za túto Zmluvu.
Pán Daul, dúfam, že všetci poslanci Vašej skupiny to tiež urobia.
Trochu o tom pochybujem.
Poviem tiež, čo musíme mať v tomto Parlamente na pamäti, ak projekt zlyhá.
Čo sa stane, ak Európska únia neuspeje vo svojom ďalšom pokuse o zabezpečenie revidovanej Zmluvy?
Čo potom čaká Európsku úniu?
Európania veria, že sme veľkým kontinentom s 500 miliónmi obyvateľov v 27 členských štátoch, čo je veľký vnútorný trh.
Tvoríme 8 % svetovej populácie.
India má 1,1 miliardy obyvateľov, Čína 1,3 miliardy. Obe tieto krajiny spolu predstavujú jednu tretinu svetovej populácie.
Ak si chceme z dlhodobého hľadiska zachovať konkurencieschopnosť, ak chceme ochrániť, čo sme v sociálnej oblasti v Európe dosiahli, ak chceme stabilizovať hospodársku základňu, čo je podmienkou pre sociálnu spravodlivosť, musíme byť schopní harmonicky koexistovať na celom svete.
No svoju dôstojnosť na svete si zachováme len vtedy, ak bude táto Únia jednotná - ekonomicky, sociálne a politicky.
Je potrebné, aby to táto reformná zmluva dokázala!
Ak sa EÚ rozdelí na jej jednotlivé časti, ak budeme počúvať nacionalistov, ktorí hovoria ľuďom, že dosiahneme viac, ak budeme sami, a nie 27 štátov spolu, tento kontinent čakajú zlé časy!
Dúfam preto, že body, na ktorých sa strany dohodli v Lisabone, prejdú ratifikáciou a bude za čo bojovať.
Každý, kto chce mier v Európe, každý, ktoré chce vidieť Európu ako faktor svetového mieru, každý, kto chce hospodársky rast a viac pracovných miest a spravodlivejšie rozdeľovanie blaha v Únii, musí posilniť túto reformnú zmluvu, brániť ju a uskutočňovať ju.
A každý, kto to nechce, každý, kto sa zameriava na vytvorenie opätovnej nacionalizácie, by si mal vypočuť slová Françoisa Mitterranda, ktoré povedal v tomto Parlamente: nacionalizmus je opakom európskej jednoty a nacionalizmus z dlhodobého hľadiska vždy znamená vojnu.
Európa je však myšlienka, ktorá povstala z vojnových rán na tomto kontinente, a preto je európska jednota opierajúca sa o reformnú zmluvu cieľom všetkých demokratov a pokrokových síl na tomto kontinente.
Prajem preto veľa šťastia medzivládnej konferencii a samitu!
No ešte viac šťastia prajem ratifikácii v 27 členských štátoch.
(potlesk)
v mene skupiny ALDE. - Vážený pán predseda, predseda vlády, pán Sócrates, sa musí cítiť ako anglický panovník Henrich V pred bitkou pri Agincourte: nepriateľské vlády pripravujúce sa na boj, cieľom ktorého je oslabiť, či dokonca vetovať reformnú zmluvu.
Vážený pán predseda, váš predseda vlády sa musí pevne pridržiavať pravidiel platných pre Európu a budúci týždeň musí predložiť zmluvu, ktorá bude oporou silnej, vnímavej a schopnej Únie.
Pre to, čo by malo byť konečnou bitkou v ústavnej vojne teda platí: "Ešte raz, až kým ich neporazíme, drahí priatelia, ešte raz".
Tento Parlament bude vašimi pešiakmi.
Vieme, že neodsúhlasenie reformnej zmluvy by znamenalo tragédiu shakespearovských rozmerov.
Prečo?
Pretože status quo nefungoval, nefunguje a nikdy fungovať nebude.
Jednomyseľnosť Rady v praxi znamená, že nevyhnutná legislatíva sa buď odloží alebo zníži na úroveň najmenšieho spoločného menovateľa.
Vo svete s rastúcou bezohľadnosťou, stúpajúcou globalizáciou, vo svete, kde si otázky klimatických zmien, migrácie a terorizmu vyžadujú radikálne odpovede, najmenší spoločný menovateľ skrátka nestačí.
Možno to nebude Ústava, avšak z právnického hľadiska je reformná zmluva dokumentom, ktorý môže urobiť zásadné zmeny v Európe.
Rozvíja demokraciu, v ktorej bude základom rozhodovania spoločné rozhodovanie a hlasovanie kvalifikovanou väčšinou.
Uprednostňuje subsidiaritu s jasnejším rozdelením kompetencií, posilnením úloh národných parlamentov a jednotnou právnou subjektivitou Únie. Posilňuje transparentnosť, rozširuje pôsobnosť bežnej legislatívy tak, aby pokrývala otázky slobody, bezpečnosti a spravodlivosti - oblasti, v ktorých sa zákony porušujúce ducha Únie rešpektujúcej práva vytvárali až príliš dlho za zatvorenými dverami.
Aj pracovný text vašej pozmeňujúcej Zmluvy má svoje nedostatky: strata symbolov Európy je vetrom do plachiet pre federalistov, ako aj únikom pred hlasovacími systémami zo strany Poliakov.
Dokážeme však s nimi žiť, ak nebude Ioáninsky kompromis zakotvený v Zmluve navždy.
Je tu však jedna vec, bez ktorej žiť nemôžeme, a to definícia európskeho občianstva v článku 5 Zmluvy o Európskej únii. Občianstvo je symbolom, ktorý na rozdiel od vlajky či hymny znamená skutočný život, praktické dôsledky pre viac než 450 miliónov ľudí.
Podobne nie je závažným dôvodom na obavy ani to, že budeme nášho ministra zahraničných vecí volať vysoký splnomocnenec. Avšak vysoký splnomocnenec, ktorý je len bábkou Rady, by takýmto dôvodom bol.
Parlament a Komisia sa musia zjednotiť, aby zabezpečili, že spoločný charakter vonkajšej výkonnej služby sa plne rešpektuje a že Súdny dvor dohliada na používanie osobných údajov v rámci bežnej zahraničnej a bezpečnostnej politiky.
A napokon azda to najdôležitejšie: nemôžeme mať dve triedy občanov.
Je to úplne v rozpore s duchom európskej integrácie. Musíme urobiť maximum, aby sme zaistili, že britská a poľská neúčasť nebude trvať navždy, a to požadovaním doložky umožňujúcej odvolanie bez opätovného zvolania medzivládnej konferencie.
Nie sú to však len neúčasti, pred ktorými sa musíme mať na pozore, ale aj "účasti".
Ak nedôjde k ich správnej formulácii, mohli by vládam umožniť najprv oslabiť nevyhnutné právne predpisy Spoločenstva v oblasti spravodlivosti a vnútorných vecí a potom si "umyť ruky" po piatich rokoch dialógov a diskusií.
Ak niektoré krajiny nedokážu prijať rozumný kompromis, náš odkaz by mal znieť takto: mali by začať pomýšľať na priateľské odtrhnutie sa od Únie a prestať ju držať ako rukojemníka svojich oprávnených záujmov, pretože záujmy Európy musia mať pred nimi prednosť.
(potlesk)
Preto vyzývam Radu, Komisiu a našich vlastných zástupcov na obranu našich spoločných záujmov slovami Shakespeara: "Napni svoje svaly... zadrž pevne dych a podrob svojho ducha jeho plnej výške”.
(potlesk)
v mene skupiny UEN. - (PL) Vážený pán predseda, dnes stojíme pred poslednou časťou prác na reformnej zmluve.
Ak má lisabonský samit skončiť úspešne, potrebujeme politickú predstavivosť.
Tí, ktorí uznávajú reformnú zmluvu ako prioritu, by sa hlavne dnes mali spýtať samých seba: stojí za to zaujať pevnejší postoj voči Poľsku a Spojenému kráľovstvu, stojí za to dať otáznik za výsledok mnohých rokov rokovaní?
Ak máme veriť obhajcom Charty základných práv, táto Charta môže len upevniť záväzné ustanovenia, ktoré už máme.
No možno majú pravdu tí, ktorí poukazujú na nevyhnutne nespočetné následky, ktoré má použitie jej ustanovení Európskym súdnym dvorom.
Mám podobné obavy, a preto úplne rozumiem výhradám, ktoré vyjadrilo Spojené kráľovstvo a Poľsko.
Hlavným prvkom kompenzácie strát, ktoré Poľsku vzniknú pri opustení systému podľa Zmluvy z Nice, je Ioanínsky mechanizmus a stála pozícia poľského generálneho advokáta Európskeho súdneho dvora.
Ohrozovanie týchto vyrovnaní v súčasnosti u nás vyvoláva otázky o úprimnosti zámeru.
Poľsko má podobne ako akákoľvek iná krajina právo očakávať lepšie nástroje na kontrolu legislatívneho procesu v EÚ.
Absencia riadneho legitimovania napokon prinesie porážku európskeho projektu v budúcnosti.
Absencia legislatívneho procesu nie je len výmyslom euroskeptikov alebo vojnových štváčov, ako to chce vidieť ako obvykle mierne vynervovaný Martin Schulz.
Je to niečo, čo trápi úprimných Európanov.
Bývalý predseda Federálneho ústavného súdu v meste Karlsruhe a bývalý prezident Nemecka Roman Herzog sa nedávno pýtali, či je Nemecko ešte stále parlamentnou demokraciou, ak vezmeme do úvahy skutočnosť, koľko právnych predpisov sa tvorí mimo Bundestagu.
v mene skupiny Verts/ALE. - (IT) Vážený pán predseda, dámy a páni, len niekoľko dní po ukončení medzivládnej konferencie sa pripravujeme na obvyklú noc a deň dohadovania, ku ktorému stále dôjde a ktoré skončí ako stále kompromisom smerujúcim k najnižšiemu spoločnému menovateľovi.
Pohľad na rôzne texty - tie, ktoré sa nám podarilo získať prostredníctvom pseudotajných kanálov, pretože tu sa toho veľmi málo robí verejne - odhaľuje, že sa čítajú veľmi komplikovane a celkom isto nie sú pripravené tak, aby ich užívatelia mohli ľahko chápať.
Ako však všetci veľmi dobre vieme, vyjednávačov nezaujíma to, aby bol text prístupný pre užívateľov, aby svojim občanom vysvetlili alebo ich zapojili do niečoho, čo má byť dôležitý moment v ich demokratických životoch.
Naopak, počas fázy prípravy sme odsúdili skutočnosť, že argument o tom, že 90 % textu ústavnej zmluvy sa dostalo do reformnej zmluvy, nemôže zakryť realitu málo zrozumiteľného textu, plného poznámok a výnimiek, ktoré oslabujú Európsku úniu hlavne s ohľadom na jej zahraničnú politiku a jasnosť práva.
Toto rokovanie majú v plnej miere v rukách vlády a vedie sa poza chrbty občanov, pričom ťaží z toho, že nekonečné jazykové a byrokratické teoretizovanie prevládlo nad vášňou a demokratickou účasťou, ktorá v dobrom či v zlom sprevádzala fázu dohovorov, ako aj fázu referend.
Traja naši poslanci sa zúčastnili na práci medzivládnej konferencie a sledovali prácu právnikov.
Nemožno však poprieť, že nedokázali nijako významne zlepšiť transparentnosť procesu. Aj keď možno uspeli v obmedzení napáchaných škôd, nepodarilo sa im dosiahnuť žiadne konkrétne zlepšenie, pretože nemali príležitosť.
Takže, páni Schulz, Brok, Barón a Duff, ak mám byť úprimná, nevidím v tom žiadnu logiku. Mali by sme konať uvážlivo, mali by sme sa považovať spoločne zodpovednými za tento text.
Samozrejme, súhlasím, že by sme sa mali pokúsiť, aby členské štáty ratifikovali tento text. Teraz to však závisí od toho, čo sa stane v záverečnej dohode.
Prečo by sme to teda mali preháňať? Podľa pána Schulza vraj máme hovoriť, dokonca aj tu, medzi sebou, že ak sa tento text neprijme, bude to tragédia, pretože tento text je fantastický, pretože tento text... tento text je hrozný!
Ktokoľvek si ho prečíta, ľahko uvidí, že toto občania nechceli.
Ale aj napriek tomu je zrejmé, že je to lepšie než nič.
Napriek tomu je zrejmé, že je to lepšie - nie, Martin, upokoj sa, nehovorím predsa, že ho chcem odmietnuť - hovorím len, že máme byť zodpovední a dôveryhodní v očiach občanov a že aj keď toto nie je ani zďaleka adekvátny kompromis, podporíme ho. Nemôžeme však klamať, nemôžeme povedať, že je to to najlepšie, čo sme mohli dosiahnuť.
Tohto ústavného procesu sa totiž zmocnili vlády a urobili z neho to, čím je dnes. A určite to mohlo byť omnoho lepšie.
v mene skupiny GUE/NGL. - (FR) Vážený pán predseda, nebudem sa znovu vracať k všeobecnému hodnoteniu nového návrhu Zmluvy našou skupinou.
Sme proti tomuto textu, ale nie kvôli nacionalizmu, pán Schulz, ktorým ja opovrhujem rovnako ako Vy, ale preto, že sa nezohľadnili žiadne základné kritické body, ktoré sprevádzali rozpravu o starom návrhu ústavnej zmluvy. Nehovorím pritom o symboloch EÚ, s ktorými sme nemali problém, ale o kľúčovej myšlienke EÚ.
Mám dojem, že za tento ležérny prístup zaplatíme skôr alebo neskôr.
Teraz sa chcem venovať jednému konkrétnemu článku nového návrhu, o ktorom sme už hovorili: článok 24 Zmluvy o Európskej únii.
Zdá sa, že medzi nami panuje široká zhoda o jeho spochybnení a to je dobré.
Naozaj je to citlivá téma: ochrana občanov vo vzťahu k spracovaniu osobných údajov.
Legislatívny postup, ktorý by sa použil, by v súčasnosti nebol rovnaký a závisel by od toho, či by sa tieto údaje spracovali v rámci Európskej únie alebo by sa odosielali do tretej krajiny.
V prvom prípade by mal Parlament plné kompetencie, v druhom by však nemohol povedať nič.
Ide o právnu hrôzu a závažné popretie demokracie.
V skutočnosti to súvisí priamo s precedensom v prípade PNR, pri ktorom Rada odsúhlasila poslať úradom USA dôverné údaje o pasažieroch cestujúcich do Spojených štátov napriek tomu, že Európsky parlament s tým v plnej miere nesúhlasil.
Rada by v tom chcela pokračovať a sama si dáva prostriedky, aby to mohla robiť.
Je to neprípustné a Parlament by to mal dať Európskej rade jasne najavo.
Poviem ešte toto: tento rozpor nepriamo odhaľuje niekoľko skutočností, na ktoré moja skupina stále upozorňuje.
Prvou je, že Charta základných práv bude mať v skutočnosti len malý vplyv.
Článok 8 Charty sa venuje výslovne ochrane osobných údajov, napriek tomu sa táto ochrana radostne porušuje a aj sa v budúcnosti bude porušovať.
Ďalej, niektoré kľúčové pasáže zmlúv majú takmer nerozlúštiteľný charakter, pričom len pri čítaní s veľmi dobrými informáciami odhalíte akýsi druh pasce.
Napokon, pri práci medzivládnej konferencie panuje úmyselná nezrozumiteľnosť. Má veľmi ďaleko od verejného a transparentného prekladania návrhu textu, ktorý má pritom určovať život a budúcnosť EÚ pozostávajúcej z 27 štátov s pol miliardou občanov.
To celé potvrdzuje našu žiadosť o demokraciu na dvoch frontoch: na jednej strane o veľkú pluralitnú rozpravu v každej krajine o tom, čoho sa zmluvy týkajú, a na druhej strane o ratifikáciu textu prostredníctvom referenda.
v mene skupiny IND/DEM. - (DA) Vážený pán predseda, EÚ zverejnila nový návrh Zmluvy v piatok o 17.00 hod., čím zabezpečila, že o nej médiá počas víkendu nebudú písať.
Ak je cieľom zmluvu tajne dopraviť, tak sú to naozaj odborné vzťahy s médiami. Je to však intrigánske a mizerné správanie.
Na poslednej schôdzi konferencie predsedov v Štrasburgu predseda záväzne prisľúbil, že k dokumentom medzivládnej konferencie budú mať prístup všetky politické skupiny.
My sme ich dodnes nedostali.
Tri skupiny majú k medzivládnej konferencii privilegovaný prístup, pričom päť skupín je vylúčených.
Je to diskriminácia a je to v rozpore so zásadou rovnosti. A znovu intrigánske a mizerné správanie.
Nová zmluva obsahuje 105 nových právomocí pre EÚ - rovnako ako Ústava.
Právo veta a vláda zástupcov boli odstránené v 62 oblastiach oproti 61 v Ústave.
Novinkou je 255 strán zmien, ktoré sú teraz vložené do 2 800 strán zmluvy, vďaka čomu je text nečitateľný pre každého okrem chrapúňov. Znovu, aké intrigánske a mizerné správanie.
Nová ústava EÚ bude mať 3 000 strán oproti 560 stranám zamietnutej Ústavy.
To je to, čo sa stalo zo Sarkozyho takzvanej minizmluvy.
Predstavte si predstúpiť pred ľudí s myšlienkou praktickej minizmluvy, a potom im znovu predložiť zamietnutú Ústavu, tentokrát však bez referenda. Znovu intrigánske a mizerné správanie.
Neexistuje ani jeden právny predpis, ktorý sa dá prijať na základe Ústavy a ktorý by sa nedal prijať na základe novej Zmluvy. Tieto dva texty sú z pohľadu právnych záväzkov rovnaké.
Rozdiel je len v názve a vo vynechaní referend. Znovu, aké intrigánske a mizerné správanie.
Akí bojkovia!
Predložte svoje plány a predstavte ich svojim voličom.
Podpíšte petíciu za referendá na stránke www.x09.eu.
v mene skupiny ITS. - (NL) Vážený pán predseda, okrem výhrad predchádzajúceho rečníka k podobnosti s novou Zmluvou zriaďujúcou ústavu Európy, ktorá sa nám úplne nedemokratickým spôsobom vnucuje, sa pre európske predsedníctvo stalo jasne akýmsi hlavným cieľom dosiahnuť prelom týkajúci sa spoločnej európskej prisťahovaleckej politiky.
Z tohto pohľadu možno povedať len to, že takáto politika na európskej úrovni, o ktorej sa rozhodne v krúžkoch "mňa sa to netýka" prostriedkami mimoriadne váhavej Komisie a rozhodovaním Rady, ktoré už žiaľ dobre poznáme, bude úplne nedemokratická.
Problém prisťahovalectva ovplyvňuje našich občanov osobne a ovplyvňuje ich súkromie.
Z môjho pohľadu je navyše presun rozhodovania v tejto oblasti na európsku úroveň bez toho, aby do toho skutočne niekto videl, nielen nedemokratické, ale aj úplne nebezpečné.
Portugalský návrh "viesť" nelegálne prisťahovalectvo prostredníctvom legálneho je príliš absurdný, aby som sa k nemu vyjadroval.
Do nelegálneho prisťahovalectva za musíme pustiť zásadou oko za oko, pevnou politikou sledovania a vyhosťovania, prísnymi kontrolami na vonkajších hraniciach, ako aj pomocou európskych záchytných a prijímacích centier v krajinách alebo aspoň na kontinente pôvodu.
Pokiaľ ide o to, čo sa tu popisovalo ako "absolútna nevyhnutnosť" zákonného prisťahovalectva, rád by som zdôraznil, že Európa má už teraz približne 20 až 25 miliónov nezamestnaných, pričom milióny z nich sú nezamestnaní prisťahovalci, a to so všetkými následkami.
Nová vlna zákonného prisťahovalectva so všetkými priradenými "opätovnými spojeniami rodiny" by znamenala len exponenciálny rast mimoriadne závažných problémov integrácie a asimilácie.
Ak sa to naozaj týka len kvalifikovaných pracovníkov - o čom pochybujem - potom organizujeme únik mozgov z chudobných krajín, čo je absolútne škandalózne. Alebo je to zámer udržať krajiny chudobné a nevyvinuté - nemala by to v tom prípade Rada jednoducho povedať?
(PL) Vážený pán predseda, o čom to dnes hovoríme?
O ústave pre Európu.
Hovoríme o dokumente z iným názvom a s iným znením, no základný obsah je rovnaký ako v ústave, ktorá už bola zamietnutá.
Tento dokument má údajne nižšiu pozíciu, a preto nemusí prejsť v referendách.
Máme tu politické elity EÚ a medzi nimi poslancov tohto Parlamentu, Európskej komisie a národných vlád, ktorí sa pokúšajú podviesť svojich voličov a svoje národy.
Očakáva sa, že podporíme reformnú zmluvu, ktorá je v skutočnosti európskou ústavou, premenovanou európskou ústavou, ktorú voliči vo Francúzsku a v Holandsku zamietli v referendách a ktorú sa v množstve iných krajín nepodarilo ratifikovať v rámci stanoveného časového horizontu.
Dovoľte mi pripomenúť slová Angely Merkelovej, citujem - použitie rozdielnej terminológie bez zmeny zákonnej podstaty, napríklad s ohľadom na názov zmluvy, význam právnych aktov a ministra zahraničných vecí Únie - koniec citátu.
Práve toto sa udialo a my máme akceptovať tento podvod.
Nesmieme klamať seba a našich voličov.
(PT) Vo svojom dnešnom prejave by som rád vo svojom mene a v mene skupiny, ktorú v Parlamente reprezentujem, vyjadril hlboký zármutok nad úmrtím pána Fausta Correiu.
Bol to človek presvedčenia, no bol to láskavý, veľmi dobrý človek, človek veľkej solidarity.
Veľmi nám chýba.
Po druhé by som rád povedal, že portugalské predsedníctvo ukázalo odhodlanosť, a to treba zdôrazniť, v tom, že neumožnilo žiadne zmeny cieľov Zmluvy, ako to odsúhlasili hlavy štátov a predsedovia vlád.
Sme si istí, že neustúpi a že pred 20. októbrom budeme mať novú Zmluvu.
Preto nepoviem už nič viac.
Pokiaľ ide o lisabonskú stratégiu, musím zablahoželať predsedníctvu a Komisii, že si konečne uvedomili to, čo hovoríme už celé roky: pokiaľ Komisia nezíska väčšie právomoci a zodpovednosti v rámci lisabonskej stratégie, ktoré jej boli udelené v roku 2000, lisabonská stratégia neprinesie žiadne ovocie.
Vhodné by bolo posilniť úlohu Komisie tak, aby sa stala kľúčovým bodom lisabonskej stratégie. Dúfame, že takýto čerstvý prístup by mohol napokon priniesť ovocie.
Napokon, zaradenie globalizácie do rozpravy na najbližšom neformálnom samite je dobrým znamením. Svet, v ktorom dnes žijeme, je totiž o globalizácii a je nepredstaviteľné, aby sa samity s Afrikou a Ruskom - pričom dúfame, že budú veľmi úspešné - alebo rozprava o výmenných kurzoch pre japonský jen alebo americký dolár nedotýkali javu, akým je globalizácia.
Je potrebné upozorniť, ako to už Komisia urobila, na to, že je dôležité mať spoločné pravidlá v medzinárodnom obchode a pri otváraní trhov a rovnako dôležité je zachovávať reciprocitu v našich dohodách s inými hospodárskymi a obchodnými partnermi.
Je to dôležitý bod a už len z tohto dôvodu, aj keby to bol jediný dôvod, by bolo postačujúce spievať chválospevy na toto oznámenie Komisie.
Vážený pán Lobo Antunes, želám Vám veľa úspechov pri neformálnom samite, ktorý bude pravdepodobne jedným z najdôležitejších samitov, aké sa v Európskej únii v posledných rokoch uskutočnili.
(DE) Vážený pán predseda, kolegovia poslanci, domnievam sa, že by sme mali pochváliť portugalské predsedníctvo za spôsob, akým viedlo rokovania: s veľkým zameraním sa na cieľ.
Považujem za správne, že ste starostlivo dodržiavali júnový mandát, len s niekoľkými výnimkami, a zabránili ste mnohým mimoriadnymi požiadavkám, počnúc žiadosťou Európskej centrálnej banky na článok venovaný túžbe Rakúska obmedziť počet študentov z iných krajín.
Nič z toho sa nestalo súčasťou novej Zmluvy a verím, že ste v cieľovej rovine.
Nechýba už veľa k tomu, aby sme dosiahli konsenzus o novej Zmluve.
Neúčasti sú smutné.
Robia dojem nezhôd a nejednotnosti.
Trieštia EÚ a prijímanie rozhodnutí v treťom pilieri si vyžaduje čas.
Sú skutočnými kvapkami horkosti a predovšetkým tým, čo chcelo Spojené kráľovstvo.
Pán Andrew Duff hovoril o vypočítavej mentalite.
Dúfam, že sa tým nevytvorí precedens.
Verím, že všetky základné požiadavky Londýna sa splnili.
S obavami som si prečítal, o čom sa včera ešte vždy diskutovalo v Dolnej snemovni.
K tomu sa už nedá nič ďalšie povedať.
Bolo by úplne neprijateľné predniesť teraz ešte viac požiadaviek.
Bude sa rokovať o poľskej žiadosti o nejakej forme zaistenia Ioániny, no možnosti blokovania nemožno zvýšiť.
Naozaj chceme zväčšiť možnosti konať.
Toto musí zostať výnimočným prípadom.
Bola to džentlmenská dohoda a nemalo by sa to stať pravidlom.
Chcel by som, aby sme boli spolu s Komisiou a Radou schopní tu v Parlamente verejne vyhlásiť Chartu spolu ako tri inštitúcie.
Občanom by sme tým poslali naozaj dobrý signál.
Bol by som tiež rád, ak by sa žiadosť pani Wallströmovej, a to právo občanov na získanie informácií, dostala späť do Zmluvy.
Dve tretiny ľudí sa cítia neinformované.
Bolo by to dobrým doplnkom Zmluvy.
Úradujúci predseda Rady a Parlament urobia všetko, aby zaistili, že sa Lisabonská zmluva stane realitou.
Ďakujem trom našim zástupcom a predsedovi, ktorí sa o to postarajú na samite v Lisabone.
Vážený pán predseda, s veľkou ľútosťou som zaregistrovala, že práva občanov zjavne netvoria jadro novej Zmluvy.
Charta základných práv bola, bohužiaľ, obetovaná strachu holandskej vlády z referenda.
Charta základných práv musí byť právne plne záväzná pre všetkých, pretože predstavuje praktické uplatňovanie našich zdieľaných hodnôt.
Čo vlastne znamená neúčasť?
Ide o neúčasť na spoločných hodnotách?
Alebo to znamená, že poľská a britská vláda jednoducho naoko podporujú tieto hodnoty, ale potom svojim občanom odmietnu poskytnúť prostriedky na uplatňovanie ich práv?
Čo znamená neúčasť?
Nevytvárame nebezpečný precedens?
Opýtajme sa samých seba: budú mať budúce krajiny, budúce členské štáty, rovnaké právo na neúčasť?
Ak Turecko, krajina, ktorej vstup do Európskej únie si veľmi želám, požiada o neúčasť na Charte základných práv, dáme jej rovnaké právo?
Ďalší problém spočíva v tom, že kdesi medzi tvorbou Ústavy a Zmluvy došlo nejakým spôsobom k dodatočnému vytvoreniu nižšieho štandardu ochrany údajov - nižšieho štandardu vzťahujúceho sa na oblasť všeobecnej zahraničnej a bezpečnostnej politiky.
Predpokladám, že budúce členské štáty sa pokúsia obísť pravidlá na ochranu údajov pomocou označovania, napríklad protiteroristické opatrenia ako všeobecná zahraničná a bezpečnostná politika namiesto spolupráce v oblasti politiky a spravodlivosti.
Na záver by som rada požiadala Komisiu a členské štáty, aby ihneď po podpísaní Zmluvy začali konať v duchu novej Zmluvy a zapojili Európsky parlament ako úplného ďalšieho zákonodarcu vo veciach spravodlivosti a vnútorných vecí a aby rýchlo ukončili demokratickú priepasť, v ktorej sme tak dlho žili.
(PL) Vážený pán predseda, hlavy štátov a predsedovia vlád sa znovu zapájajú do zmeny spôsobu fungovania Európskej únie tým, že pre ňu vytvárajú novú zmluvu.
Táto starosť o národy Európy a ich budúcnosť je dojímavá.
Demokratický spôsob rozhodovania o prijatí zmluvy prostredníctvom referend v jednotlivých štátoch nemožno nahradiť rozhodnutiami neformálneho samitu.
Bol by to podvod na národoch členských štátov, ktoré majú právo rozhodnúť nezávisle o takejto dôležitej veci.
Stará ústavná zmluva bola podrobená operáciám, ktoré v zásade pozostávajú z určitých miernych modifikácií textu.
To umožňuje, aby sa dokument ako celok prezentoval v závislosti od aktuálnych politických potrieb ako úplne nový dokument alebo ako predošlá zmluva bez nejakých zásadných zmien.
Preto by som sa rád opýtal: ako definujú tento dokument Rada a Komisia?
Je to nová zmluva alebo je to zredukovaná verzia starej zmluvy? A začne proces jej ratifikácie od samého začiatku vo všetkých členských štátoch?
(DE) Vážený pán predseda, každý, kto videl, ako vlády útočili na ústavu v priebehu minulých rokov, ako z nej urobili niečo nepoznateľné a nezrozumiteľné a ako ju olúpili o jej ducha európskej charizmy, musí priznať, že to nemá nič spoločné s tým, čo chceli občania - dokonca ani tí, ktorí povedali nie vo Francúzsku a Holandsku.
No každý, kto mohol pozorovať trpezlivosť a čas strávený na tom, čo sa teraz deje počas prípravy na medzivládnu konferenciu, musí vidieť, že vlády so svojimi právnikmi a štátnymi kanceláriami napádali štruktúru tejto ústavy ako termity.
Z tejto ústavy vyťahovali zrnko po zrnku, kúsok po kúsku.
Naozaj sa divím, prečo sa nikto nepýta vlád, čo to tu vlastne robia.
Je to naozaj len ich vlastná moc, je to naozaj nedostatok povedomia o očakávaniach ľudí alebo je to len čistý nacionalizmus, čo nám tu v Európe znovu vzniká?
Jazyk!
Dnes sa ma delegácia členov rakúskeho parlamentu opýtala: ako zabezpečím, aby bolo tvoje áno tejto ústave zrozumiteľné pre všetkých?
Nedokážem ju čítať.
Už jej viac nerozumiem.
Už viac neviem, čo znamenajú texty, odkazy, poznámky pod čiarou a pasce.
Domnievam sa, že na konci tejto medzivládnej konferencie sa nám rysuje Európa, v ktorej ľudia po prvýkrát v histórii nebudú viac schopní rozpoznať politický poriadok, v ktorom žijú.
A potom stratíte mnohých podporovateľov, aj tých, ktorí za túto ústavu bojovali mnoho rokov.
Základné práva!
Pani podpredsedníčka Komisie, dovolávate sa ducha kompromisu.
Prečo sa však nedovolávate povahy všeobecných základných a ľudských práv, podľa ktorých je pre nás nemysliteľné vytvoriť spoločenstvo hodnôt, v ktorom niekoľko štátov vyhlási "ja nepatrím do tohto spoločenstva hodnôt".
Ako máme čeliť pánovi Putinovi a povedať mu: sme obrovské spoločenstvo hodnôt podporujúce všeobecné ľudské práva - až na niektorých z nás.
Pre dôveryhodnosť Európy je to taká priepasť, že sa tu nemôžeme dovolávať ducha kompromisu!
Je to úplne iný duch.
Je to veľký politický démon, ktorý tu vládne.
Neverím, že to, čo sa tu teraz deje, sa stretne so súhlasom občanov, o ktorý však už nemienime usilovať.
(PT) Vážený pán predseda, rád by som začal svoju reč vyjadrením svojho zármutku, ako aj zármutku celej mojej skupiny, z úmrtia nášho kolegu poslanca Fausta Correiu.
Pokiaľ ide o reformu zmlúv, predsedníctvo Rady len zopakovalo, že veľmi dúfalo, že sa dosiahne ďalšia fáza, nie konečná fáza, procesu obnovy projektu stanoveného v európskej ústave.
To znamená ďalší krok v procese začatom pod vedením nemeckého predsedníctva začiatkom júna na vnútenie obsahu zamietnutej Zmluvy tým, že sa predstaví v inej forme, v procese jej posunu vpred kontumačne a proti vyjadreniu vôle ľudí, čo je skutočný politický podvod.
Táto Zmluva je pokusom o vydláždenie cesty pre neoliberálne politiky, ktoré sú v rozpore so sociálnymi právami a dosiahnutým pokrokom a ktoré slúžia záujmom veľkých nadnárodných spoločností.
Vnucuje sa tu federalizmus pod nadvládou najväčších mocností v rámci systému, ktorý udeľuje právnu subjektivitu Únie, v ktorom sú štáty zbavené svojich právomocí a Európska únia sa považuje sa pilier organizácie NATO, s cieľom je podporovať zasahovanie a intervencionizmus v súlade so záujmami najväčších mocností.
Je to Zmluva, ktorej cieľom je vytvoriť ekonomický, politicko-vojenský blok s imperialistickými ambíciami.
Je to Zmluva, ktorá neprekoná hlboké a nevyriešiteľné rozpory tejto európskej integrácie, no ktorá ich má naopak tendenciu zvýrazniť.
My budeme ďalej pokračovať v odmietaní skutočných cieľov tejto Zmluvy, debatovať o tom, že je potrebné ju zamietnuť a žiadať širokú národnú rozpravu a diskusie o pokroku a mieri s portugalskými ľuďmi v prospech Európy spolupráce medzi samostatnými štátmi s rovnakými právami.
Na záver by som rád vyjadril svoju podporu veľkej demonštrácii s podporou organizácie CGTP-IN, ktorá sa má v Lisabone uskutočniť 18. októbra.
(FR) Vážený pán predseda, dámy a páni, či sa už tešíme alebo smútime, každý súhlasí, že Zmluva, ktorá sa má podpísať v Lisabone, je len opätovným použitím európskej ústavy, ktorá bola zamietnutá v dvoch referendách v roku 2005.
Ako poukázala včerajšia správa Dolnej snemovne, obsahuje všetko: nadradenosť európskeho práva, dokonca sekundárneho práva, nad vnútroštátnymi zákonmi, dokonca ústavnými, právnu subjektivitu EÚ, ktorá umožní Komisii zastupovať členské štáty na medzinárodnej úrovni, ministra zahraničných vecí pod iným názvom funkcie, najväčší prechod kompetencií v celej histórii európskej integrácie, minimálne štyridsať nových subjektov a širokú oblasť základných práv.
Medzi týmito stenami, kde máme neustále na jazyku slovo demokracia, by som sa rád pokúsil apelovať na svedomie vás všetkých.
Aká pravá demokracia môže považovať za normálne uviesť do platnosti text, ktorý ľudia odmietli v referende?
Prečo by mali byť ľudia zbavení svojho práva vyjadriť svoju vôľu k novej Zmluve a k novým rozšíreniam?
Aký politický režim podľa vás budujete, ak ešte viac podriadite naše demokracie systému, ktorý je charakteristický neoddeľovaním právomocí, žiadnou politickou zodpovednosťou na strane vlád a žiadnym zastúpením ľudí okrem jediného európskeho národa?
Taliansky federalista Tommaso Padoa-Schioppa už dal odpoveď na túto otázku.
Citujem: "Medzi dvomi pólmi obľúbeného konsenzu a vodcovstva niekoľkých vlád bola Európa vytvorená spôsobom, ktorý možno definovať výrazom osvietený despotizmus."
Má pravdu!
A nie ľudí na tento osvietený despotizmus presvedčilo federalistov, že musia pokračovať ďalej pod pláštikom, pretože jediný rozdiel medzi zamietnutou ústavnou zmluvou a touto Zmluvou je ten, že tá prvá neklamala.
Vážený pán predseda, na základe minulých udalostí sa obávam, že Rada sa stane príležitosťou, pri ktorej sa britské červené oblasti stanú ružovými machuľami, ktoré neskôr úplne vygumuje federalizujúci Európsky súdny dvor.
Neúčasť, účasť a dobre potriasť - britská vláda vyhlási víťazstvo, ostatní im verejne vyhovejú, keďže vedia, že všetky zjavné ústupky v skutočnosti nemajú opodstatnenie.
A to všetko len preto, aby britská verejnosť uverila, že reformná zmluva sa skutočne podstatne líši od zamietnutej ústavy, aj keď tomu tak očividne nie je.
Teraz, keď Gordon Brown zbabelo cúvol pred voľbami, je potreba referenda v Británii väčšia než kedykoľvek predtým.
Situácia bez volieb znamená, že záväzok Manifestu 2005 labouristov o hlasovaní referendom sa musí dodržať.
Situácia bez referenda by znamenala, že by pán Brown nemal žiadny mandát na pokračovanie v ratifikácii. A to je rozhodujúcim faktorom, v rámci ktorého by sa mali zjednotiť všetci demokrati v Spojenom kráľovstve.
Vážený pán predseda, rád by som sa poďakoval Rade a Komisii sa ich vyhlásenia.
Neformálny samit v Lisabone bude rozhodujúcou udalosťou vychádzajúcou z uverejnenej pracovnej verzie reformnej zmluvy, na ktorú sa budú sústreďovať hlavy štátov a vlád pri stretnutí.
Proces medzivládnej konferencie bol však príliš uponáhľaný.
Naozaj, britská vláda hovorí, že na zváženie pracovnej verzie mandátu mala iba dva dni.
Ako už spomínali iní rečníci, návrhy sa samozrejme vo veľkej miere podobajú na tie, ktoré boli obsiahnuté v pôvodnom texte Ústavy.
Britský predseda vlády má problém.
Nazýva sa dôvera - dôvera v to, čo hovorí.
V priebehu niekoľkých minulých týždňov povzbudzoval ministrov, aby zdôrazňovali perspektívu volieb v Spojenom kráľovstve, a potom, keď sa politické dianie priostrilo, vycúval.
Myslím, že jeho európski kolegovia, ostatní európski predstavitelia, by si mali dávať veľký pozor na to, čo v Lisabone povie. Môže totiž myslieť niečo úplne iné.
Britskí konzervatívci budú samozrejme naďalej požadovať referendum o Zmluve.
Drvivá väčšina Britov referendum chce, dokonca aj väčšina vlastných prívržencov vlády.
Ak bude predseda vlády aj naďalej odolávať tlaku, a to napriek jasnému prísľubu volieb z manifestu, britskému ľudu sa znovu len potvrdí, že mu nemožno veriť.
Predseda mojej strany povedal, že by mohlo ísť o nehorázne porušenie dôvery - jedno z najväčších a najhorších porušení dôvery v dejinách modernej politiky.
Zároveň by som si želal, aby sa Európa viac sústredila na cesty globalizácie, zmierňovanie svetovej chudoby a aby sa začala zaoberať klimatickými zmenami.
Problémy týchto oblastí by sme dnes už mali dobre poznať.
Dúfam, že náš predseda vlády bude Britov otvorene informovať o problémoch, ktoré sa vyskytnú v Lisabone.
Chceme úspešnú Európu, musí to však byť Európa zaoberajúca sa vecami, ktorým ľudia naozaj rozumejú a ktoré podporujú.
(PT) Rada by som začala poďakovaním v mene portugalskej socialistickej delegácie za vyjadrenia sústrasti k úmrtiu môjho drahého priateľa, Fausta Correiu.
Všetci - portugalská demokracia, portugalská socialistická strana a tento Parlament - cítime smútok z jeho odchodu.
Zostáva jeden týždeň do neformálneho samitu a ja chcem byť optimistická a veriť, že prevládne zdravý rozum.
Chcem byť optimistická a veriť, že každý z 27 členských štátov prevezme svoju politickú zodpovednosť voči občanom svojej krajiny, voči európskym občanom a voči svetu.
Chcem veriť, že 19. októbra uzavrie Európska rada politickú dohodu a schváli reformnú zmluvu a ukončí tak túto bezvýchodiskovú situáciu, ktorá existovala už príliš dlho.
Som optimistická, pretože si všetci uvedomujeme potrebu reagovať na očakávania a pochybnosti európskych občanov a ich legitímnu požiadavku poznať globálnu úlohu Európskej únie a výhody, ktoré im do budúcnosti prinesie.
Chcem byť optimistická, pretože všetci vieme, že svet sleduje Európu a čaká na pozitívne znamenie.
Všetci vieme, že svet potrebuje jednotnú a súdržnú Európu.
Všetci vieme, že svet sa nezastaví a že Európa nesmie zostať v uväznení svojich národných samoľúbostí.
Všetci vieme, že je potrebné prekonať slepú uličku s cieľom zamerať našu energiu na propagovanie ekonomického rozvoja, vytváranie pracovných miest a boj proti klimatickej zmene.
Toto sú priority.
Právnici dosiahli dohodu o návrhu textu Zmluvy a jej dodatkov.
Technické a právne problémy, aj keď komplexné, sa vyriešili.
Medzivládna konferencia naplnila svoj mandát, ktorým ju poverila Rada.
Portugalské predsedníctvo urobilo všetko, čo bolo v jeho právomoci, aby prekonalo prekážky.
Európsky parlament urobil svoju prácu v rámci medzivládnej konferencie aj mimo nej, pričom naši kolegovia Elmar Brok, Enrique Barón Crespo a Andrew Duff mali neoceniteľný prínos.
Znamená to, že k dnešnému dňu všetci splnili svoje povinnosti s veľkou dávkou zodpovednosti a v rámci povoleného času.
Teraz dúfame, že nevzniknú žiadne umelé prekážky diktované nie objektívnymi výhradami k obsahu Zmluvy, ale krátkodobými politickými okolnosťami.
Nikto by nepochopil, ak by tie isté hlavy štátov a predsedovia vlád, ktorí schválili mandát medzivládnej konferencie, teraz chceli cúvnuť v tom, čo už povedali.
Poškodilo by to ich dobrú povesť.
Určite by sme sa potom ocitli v kríze s nepredvídateľnými následkami.
Tento text možno nie je najlepší, no je to príležitosť a je to lepšie než nič.
Dovoľte mi zakončiť uvedením citátu Jeana Monneta: "Vždy som veril, že Európa bude postavená napriek krízam a že bude výsledkom ich riešení."
Múdre a prorocké slová.
Dúfajme, že Európa dokáže písať dejiny, že napíše ďalšiu stranu do príbehu o budovaní Európy.
(DE) Vážený pán predseda, s istým úspechom bojujeme za väčšiu demokraciu a efektívnosť v ústavnom procese - teraz v procese smerujúcom k tejto reformnej zmluve - no nemôžeme diskutovať o transparentnosti.
V novinách sme si už mohli prečítať všetko, o čom nás tu informovalo predsedníctvo Rady.
Vhodných by bolo niekoľko ďalších podstatných vyhlásení predsedníctva.
Boj za transparentnosť musí preto pokračovať!
Tento Parlament sa výrazne zapájal - za čo som mimoriadne vďačný našim zástupcom - do boja za posilnenie právneho štátu.
Ochrana údajov v spoločnej zahraničnej a bezpečnostnej politike, väčšia parlamentná účasť, zrušenie tretieho piliera v prospech spoločnej politiky spravodlivosti a domácich záležitostí, právne záväzný charakter Charty - to všetko sú témy, ktoré sú dôležité dokonca aj pre liberálov v strede a vychádzajú z našich spoločných hodnôt.
Pokiaľ ide o neúčasti, dovoľte mi povedať toto: možno rozlišovať medzi tými, ktoré sú založené na politike domácich záležitostí, a tými, ktoré sa týkajú zahraničnej politiky.
V politike domácich záležitostí sa pravdepodobne týkajú právnej kultúry, národných tradícií a rozdielnych predstáv o sociálnych hodnotách.
Dokonca dokážem pochopiť skutočnosť, aj keď to neschvaľujem, že hlasujeme za neúčasti.
Nemôžem však pochopiť a súhlasiť s blokovaním zo strany niekoľkých členských štátov, hlavne Spojeného kráľovstva, v oblasti spoločnej zahraničnej a bezpečnostnej politiky.
Timothy Kirkhope práve povedal: mali by sme rozvíjať politiku tam, kde ju občania podporujú.
Občania podporujú dôveryhodnú spoločnú zahraničnú a bezpečnostnú politiku.
Z pohľadu výziev, ktoré sú pred nami, je to objektívna nevyhnutnosť. Čelíme boju proti terorizmu, kríze na Blízkom východe, boju proti chudobe, infekčným chorobám a prisťahovalectvu.
Toto je rozsah problémov, ktorým sa môžeme postaviť len spolu.
Preto sa celkom objektívne pýtame (Martin Schulz to už urobil a myslím, že má úplnú pravdu), kto bude rozhodovať o osude sveta o dvadsať až tridsať rokov?
Spojené štáty, Čína, India a... Spojené kráľovstvo?
Tomu nikto neverí!
A nebude to ani Nemecko alebo Francúzsko.
Budeme to robiť buď spolu, alebo vôbec!
Preto potrebujeme európskeho ducha a potrebujeme túto reformnú zmluvu!
(PT) Ak môžem spomenúť nedostatočnú transparentnosť, v Charte základných práv sa uvádza, že v Európe nikto nebude odsúdený na trest smrti alebo popravený.
Zatiaľ je to dobré, nie je to však úplný obraz.
Základom výkladu tohto článku je rámec európskej dohody a ten stanovuje niektoré neakceptovateľné výnimky.
Členské štáty napríklad môžu znovu zaviesť trest smrti, ak by hrozilo nebezpečenstvo vojny.
Čo je toto za nápad, dámy a páni?
Ten istý právny základ dáva úradníkom na výkon práva povolenie zabíjať v prípade povstania a úradom dokonca možnosť znovu stanoviť preventívnu väzbu.
Určite si pamätáte Jeana Charlesa de Menezesa, ktorý bol v roku 2005 zavraždený v londýnskom metre.
Bola to nešťastná náhoda alebo zločin, ktorý bude podľa budúcej Zmluvy povolený?
José Sócrates a Durão Barroso mali dnes v Lisabone prejav proti trestu smrti.
Aký orgán môže podporiť Zmluvu, ktorá toto umožní zadnými dvierkami?
(IT) Vážený pán predsedajúci, dámy a páni, ostatní poslanci to potvrdia v ďalšej rozprave, no verím, že je správne zdôrazniť - čiastočne s ohľadom na blížiaci sa samit - že európsky občan je niekto, kto má občianstvo členského štátu podľa vnútroštátnych zákonov.
Občan je teda niekto, kto získava výhody z práv, ktoré mu takýto status udelil, hlavne právo hlasovať a byť zvolený za poslanca Európskeho parlamentu.
Pre koho celé roky pracujeme, ak hovoríme o práve na slobodný pohyb, vzdelanie, zdravie, zamestnanie, dôstojnosť, ak nie pre občanov, ktorí nás demokraticky zvolili?
Za rovnako dôležité považujem zachovať vzájomný rešpekt medzi členskými štátmi: džentlmenská dohoda celé desaťročia zachovávala rovnakú váhu pre tri najväčšie štáty EÚ po Nemecku.
Na lingvistickom poli to bolo ohrozené už nespočetne veľakrát.
Návrh poslancov Lamassoura a Severina teraz predpokladá obmedzenie tejto rovnováhy aj z pohľadu politickej váhy.
Ak je toto základné zmýšľanie, nemalo by nás nadmieru prekvapiť, že je také náročné dosiahnuť dohodu o spoločnom definovaní budúcnosti.
Európsky samit by sa mal preto veľmi vážne zaoberať myšlienkami európskeho občianstva a demokratickej legitímnosti.
(CS) Pevne dúfam, že sa na samite v Lisabone dosiahne konečná zhoda na texte reformnej zmluvy.
Jej podpisom a ratifikáciou sa ukončí inštitucionálna kríza, ktorú vyvolali referendá vo Francúzsku a Holandsku.
Reforma inštitúcií je nevyhnutnou, nie však jedinou podmienkou úspechu Európskej únie v rámci globalizujúceho sa sveta, ako aj voči svojim občanom.
Predstavuje nevyhnutnú súčasť riešenia, avšak samotná reforma inštitúcii riešením nie je.
Po tom, ako reformná zmluva vstúpi do platnosti, nás čaká zásadná diskusia o ďalšom smerovaní európskej integrácie.
Odpovede na hospodárske, sociálne alebo bezpečnostné problémy Európy musíme hľadať v dôslednej revízii existujúcich politík.
Konečnosť európskeho projektu a s ním spojená otázka hraníc Európskej únie sa musí stať kľúčovým bodom týchto diskusií.
Referendá vo Francúzsku a Holandsku a zložité rokovania o texte reformnej zmluvy naznačili, že rozhodujúca diskusia o obsahu európskeho projektu bude oveľa zložitejšia než doposiaľ.
Preto je potrebné poriadne a rýchlo uchopiť návrh prezidenta Sarkozyho na vytvorenie takzvanej rady múdrych, ktorá by tejto diskusii dodala potrebný impulz a smerovanie.
Táto rada by mala mať jednoznačný mandát a v žiadnom prípade by nemala pozostávať zo zástupcov vlád členských štátov.
Malo by ísť o menšiu skupinu popredných akademikov, významných podnikateľov, bývalých diplomatov alebo politikov.
Mali by to byť ľudia, ktorí majú prirodzenú autoritu a rešpekt, a nie úradníci s úlohami, ktoré im ich vlády.
Cieľom rady múdrych by nemalo byť nahradenie verejnej diskusie. Mala by byť katalyzátorom tejto debaty a mala by prísť s konkrétnymi návrhmi o budúcnosti európskej integrácie.
Pán predsedajúci, prostredníctvom reformnej zmluvy získavame potrebné, aj keď nedokonalé pracovné nástroje. Je teraz na nás, aby sme tieto nástroje poriadne využili.
Občania očakávajú od Únie konkrétne, hmotné výsledky.
Našou úlohou je naplniť ich očakávania.
(FR) Vážený pán predsedajúci, medzivládna konferencia sa pravdepodobne dostala do najhlbšej časti tunela La Manche, ktorý vedie preč od verejnej mienky.
Vážená pani Wallströmová, výsledok nie je možné oznámiť bežnému občanovi.
Viac než 300 pozmeňujúcich a doplňujúcich návrhov na 150 stranách premenilo zmluvu o Európskej únii a zmluvu o jej fungovaní.
A ako bonus tu máme 53 vyhlásení a 12 protokolov.
Po symboloch EÚ, ako napríklad vlajka alebo hymna, zmiznú rýchlo aj ďalšie politické úspechy.
Sociálny dialóg už nebude horizontálnou povinnosťou pre EÚ.
Od sociálnych partnerov sa žiada, aby sa netrápili ekonomickou politikou, len sociálnou.
Protokol o službách verejného záujmu nepriamo obsahuje nadradenosť právnych predpisov o hospodárskej súťaži nad všetkými službami, ktoré občanom poskytujú obce alebo regióny, aj keby boli len neurčito komerčné.
Národné vlády môžu ako nočný strážca rozhodovať len o nehospodárskych službách všeobecného záujmu.
Počúvame klamstvá o záväznej povahe Charty základných práv.
Protokol 7 hovorí, citujem: "s cieľom predísť pochybnostiam platí, že žiadna časť Hlavy IV Charty nevytvára žalovateľné práva vzťahujúce sa na Poľsko a Spojené kráľovstvo."
Jednoducho povedané, Európsky súdny dvor nemôže Chartu uplatňovať.
Preskočím všetky neúčasti, ktoré prispievajú k dvojrýchlostnej Európe, pokiaľ ide o eurozónu, Schengenské dohody a pravidlá v oblasti spravodlivosti a domácich záležitostí.
Článok 24 je hodný totalitného štátu, keďže len Rade umožňuje stanoviť pravidlá ochrany osobných údajov našich občanov a povoliť, aby sa tieto údaje voľne šírili do Spojených štátov.
Parlament a dokonca ani Súdny dvor nebudú môcť ochrániť základné slobody.
Veľký brat Georgea Orwella nie je tak ďaleko!
Napokon, hrozí nám zahrnutie trvalého práva veta pre vlády, ktoré je odvodené od Ioáninskeho kompromisu.
Pán predsedajúci, to je neprijateľné.
Osobne začínam znovu objavovať niektoré klady Zmluvy z Nice.
(RO) Lisabonský samit ponúkne Európskej únii príležitosť hovoriť a snáď aj rozhodnúť o téme, ktorá je mimoriadne dôležitá pre jej budúcnosť a úlohu v 21. storočí.
Kontext roku 2007, keď Európsku úniu tvorí 27 štátov a medzinárodná scéna sa stále viac globalizuje, nás núti klásť si otázky o cieľoch, prioritách a spôsobe, akým Európska únia funguje.
Je nepochybné, že konanie Európskej únie v 21. storočí by malo byť založené na dvoch základných zásadách: demokratická legitímnosť a úzky vzťah s európskym občanom, ako aj zvýšená súdržnosť a efektívnosť v rámci jej činnosti vrátane externého pôsobenia.
V prvom rade to znamená rešpekt a propagovanie demokratických hodnôt, práv našich občanov vrátane menšín a z tohto pohľadu vítam výslovnú zmienku tohto aspektu v navrhovanom znení Zmluvy.
Po druhé, Európska únia nemôže byť len strategickým článkom v dnešnom globalizovanom svete bez zamerania svojej zahraničnej politiky na riešenie rozporov a podpory medzinárodného a medzikultúrneho dialógu, hlavne v rámci politiky o podpore regionálnej spolupráce.
V neposlednom rade by sme nemali zabúdať na hnaciu silu každého rozvoja, a to vzdelávanie a pozíciu, akú by malo mať v revidovanej verzii Lisabonskej stratégie.
Ak nebudeme venovať zvýšenú pozornosť európskemu vzdelávaniu a politike výskumu, nebudeme môcť hovoriť o reformovanej, konkurencieschopnej a silnej Únii.
Dúfam, že lisabonský samit prinesie jasné odpovede na naše dnešné otázky.
(DE) Vážený pán predsedajúci, môj kolega poslanec pán Goebbels po svojom prejave povedal, že napriek svojej kritike by pre Nice nezomrel. A ja veľmi dúfam, že sa to nestane a že bude žiť ešte dlho.
V prvom rade, Zmluva z Nice nestojí za to, aby kvôli nej niekto zomieral!
Dúfam, že táto Zmluva, ktorú práve preberáme, prinesie aspoň oveľa väčšiu pridanú hodnotu než tá z Nice.
Rád by som pokračoval ďalej v tom, čo pán Lambsdorff začal.
Naši občania chcú silnú Európsku úniu, nie však ako zasahovanie do svojich každodenných životov, ale ako zastúpenie navonok, aby bola Únia schopná lepšie reprezentovať svojich občanov.
Myslím, že táto zmluva, aj so všetkými jej slabými stránkami, stále predstavuje významný pokrok.
Je potrebnou, aj keď nepostačujúcou, podmienkou, aby sme pokračovali v aktívnej zahraničnej a bezpečnostnej politike.
Zamestnáva nás, samozrejme, problém Kosova.
Uvidíme, či všeobecne bude existovať vôľa na podporu spoločnej zahraničnej a bezpečnostnej politiky.
Portugalské aj slovinské predsedníctvo sa musia intenzívne pripraviť na to, čo robíme, ak by sa nedosiahlo žiadne priateľské riešenie.
Je však dôležité, aby sme vytvorili primerané podmienky z dlhodobého hľadiska.
Rád by som spomenul dve veci: na jednej strane samozrejme potrebujeme uskutočniteľnú diplomatickú službu, ktorá sa bude nachádzať v Komisii.
Nemá žiaden zmysel umiestniť zahraničnú politiku u podpredsedu Komisie a vysokých splnomocnencov, ak by sa potom diplomatická služba musela organizovať inde.
Na druhej strane je tu niečo, na čo už poukázali niektorí kolegovia poslanci, napríklad pán Enrique Barón Crespo a iní. Musíme jasne určiť, že sa tento Parlament bude od začiatku zapájať do menovania vysokého splnomocnenca.
Napokon posledná poznámka pre podpredsedníčku Komisie. Opakovane ste zdôraznili, aké dôležité sú rokovania o tejto zmluve.
Táto záležitosť sa neuzatvorí - ako to povedal môj kolega pán Schulz - dohodou, ktorá sa, dúfajme, dosiahne v Rade, a dokonca ani ratifikáciou. To naši občania musia byť presvedčení počas ratifikácie a po nej, že táto Zmluva im pomôže lepšie zastupovať ich záujmy na tomto svete.
(PL) Vážený pán predsedajúci, niekoľko úvah o Lisabone.
Posledné udalosti spojené s ústavnou krízou spôsobili, že si európski občania uvedomili existujúcu potrebu reformy a zmeny.
Podstata demokratického systému rozhodovania smeruje ku konsenzu prostredníctvom väčšinovej alebo jednomyseľnej podpory, kde sa ľahkovážne veto jedného partnera neprejaví pri dôležitých veciach.
Hovoríme o otázke číselného zastúpenia pri rozhodovaní vo fóre spojenej Európy a prostredníctvom toho sa dotýkame zásad fungovania spoločného organizmu.
Preto je tiež dôležité dbať na hlas menšiny, ktorá vďaka svojej geografickej polohe alebo svojim historickým skúsenostiam či politickej situácii môže často vyjadriť pohľad na realitu, ktorý má pre Európu význam.
Žijúci a dynamický organizmus, akým je Európa, nemôže byť navždy uzatvorený v pevnom a univerzálnom legislatívnom rámci, ktorý stanovil terajší Parlament alebo Komisia.
Osoba alebo národné zoskupenie majú neobmedzený repertoár správania a život a trvajúce situácie vyžadujú prispôsobenie právnych predpisov, nie však hodnôt, ktoré by vo vzťahu k realite mali zostať nemenné.
Nesmieme podceňovať bezprostrednú východnú dimenziu ekonomických, politických a energetických aspektov.
Nielen západ či Brazília majú nejaký význam. Myslím, že súčasné predsedníctvo by malo byť v tomto smere pružnejšie.
A ďalšia úvaha: ak chceme držať krok s USA, rozšírená hospodárska perspektíva, o ktorej hovoríme a ktorá bude predmetom diskusií, by sa mala stať prvkom takzvanej Lisabonskej stratégie.
A napokon, pán predsedajúci: väčšia angažovanosť národných parlamentov zvolených občanmi prinesie záležitosti EÚ bližšie k ľuďom.
V skutočnosti to znamená, že by viac rozhodnutí o tvare, obsahu a budúcnosti Európy mali robiť občania, a nie zástupcovia vlád, ktorí sú akurát pri moci.
Pán predsedajúci, dovoľte mi zablahoželať portugalskému predsedníctvu k pokroku, ktorý urobilo smerom k zabezpečeniu konsenzu.
Dnes sme však od mnohých kolegov počuli o veľkom sklamaní, ktoré zavládlo v tomto Parlamente.
Mnoho z nich sklamala strata myšlienky ústavy, ktorá by nahradila terajšie zmluvy a na novom právnom základe by znovu postavila našu Úniu.
Veľa iných ľudí cíti sklamanie z mnohých zmien, ku ktorým došlo, a z osobitných ustanovení a výnimiek pre niektoré členské štáty.
Niektoré z týchto zmien sú samozrejme nešťastné.
Predstavujú však cenu, ktorú musíme zaplatiť za zabezpečenie dohody všetkých 27 krajín, ktorú by všetkých týchto 27 krajín bolo ochotných ratifikovať.
Toto je situácia, ktorej čelíme.
Skutočnosť, že táto Zmluva musí byť prijateľná pre všetky členské štáty a že ju všetky členské štáty musia ratifikovať, sa nedá obísť.
Kolegovia by nemali strácať celkovú víziu.
Táto Zmluva, aj keď v takejto podobe, obsahuje mnoho životne dôležitých reforiem.
Tieto reformy potrebujeme, Únia ich potrebuje.
Každý, kto chce dobre fungujúcu Úniu zodpovednú za demokraciu, by mal tieto reformy podporovať.
Alternatíva reformnej zmluvy je jej v mnohom podobná, vyžaduje si však roky hádok o inštitúciách a mechanizmoch Európskej únie.
Radšej by som zabezpečil reformnú zmluvu a následne sa s väčšími možnosťami Únie pustil do skutočných problémov, ktoré ľudí zaujímajú: klimatické zmeny, výkonnosť nášho hospodárstva, zahraničná rozvojová pomoc, životné prostredie - všetky otázky, na riešenie ktorých Úniu potrebujeme. Pretože sami a samostatne nie sme efektívni, spolu však dokážeme viac.
Pohnime sa už konečne ďalej a vyriešme inštitucionálne problémy raz a navždy.
(DE) Vážený pán predsedajúci, dámy a páni, Lisabon nás približuje o ďalší dôležitý krok k cieľu a úspešne uzatvára výsledky schôdzí.
Ešte stále to však nie je náš cieľ.
Ratifikačný proces je stále pred nami a bude od nás vyžadovať všetko, od nás všetkých.
Mali by sme spolu alebo potom vôbec zariadiť, aby bola Európska únia demokratickejšia, bližšie k občanom, transparentnejšia, viac schopná konať, vo vnútri i navonok.
Reformná zmluva je ďalším krokom správnym smerom.
Len ak to urobíme spolu, uspejeme v tom, že sa reformná zmluva zakotví vo verejnom povedomí ako pridaná hodnota pre európskych občanov, Európsku úniu a Európu ako celok.
Problémom je, že sme ešte stále v samotnej reformnej zmluve nenašli to správne miesto pre otázky egoizmu, nacionalizmu, protekcionizmu, obštrukcionizmu a klamstva.
Tie sú rakovinou spoločenstva, rakovinou budúcnosti Európy.
Spôsob neúčasti sa nezhoduje so spojenou Európou.
Spôsob neúčasti oslabuje spoločenstvo hodnôt.
Vytvára občanov prvej a druhej triedy a rád by som vedel, prečo chcú zástupcovia Poľska a Spojeného kráľovstva prekaziť spoločnú zahraničnú a bezpečnostnú politiku Európskej únie.
Chceme, aby bola ochrana údajov kontrolovaná zo zákona s účasťou parlamentu.
Chceme, aby sa personálne rozhodnutia prijímali po voľbách do Európskeho parlamentu.
Chceme, aby pokračoval sociálny dialóg so sociálnymi partnermi a aby sa zaistil a upevnil.
Chceme, aby sa práca v oblasti public relations vykonávala prostredníctvom pridanej hodnoty reformnej zmluvy a ďalších rozšírení práv spolurozhodovania Parlamentu, pretože len tak sa Európa stane demokratickejšia, transparentnejšia a bude bližšie k občanom.
Vážený pán predsedajúci, pokiaľ ide o Zmluvu, nezáleží na maličkostiach, ale na ratifikácii.
Mali by sme si pamätať Dánsko v roku 1992, Írsko v roku 2001, Francúzsko a Holandsko v roku 2005, a dokonca aj Švédsko v roku 2003 pri hlasovaní o eure.
Nikde nie je zaručené hlasovanie za.
Každý členský štát má jasne v rukách svoju vlastnú ratifikáciu, či už prostredníctvom parlamentných kanálov alebo referenda, je však naozaj nemožné celú vec koordinovať?
Myslím, že spojenie všetkých ratifikácii by zabránilo nekonečnému prúdu národných rozpráv a umožnilo by, aby sa európska verejná mienka ukázala silnejšie.
Môžem navrhnúť dátum, pád predsedajúci: prvé dva májové týždne v roku 2008. Pretože práve počas týchto prvých dvoch týždňov skončila druhá svetová vojna, 9. mája je Deň Európy a v tomto roku bude šesťdesiate výročie Haagskeho kongresu, ktorý pod predsedníctvom Winstona Churchilla dal Európu do pohybu.
Pre nás, Francúzov, je to tiež deň voľby veľkého Európana, Françoisa Mitterranda, a to 10. mája.
Koordinácia ratifikácii by priniesla určitú pomoc.
Napokon, zbavili sme sa symbolov Zmluvy, no symboly vieme dať späť do kalendára.
Prečo ich nezapísať ku konkrétnym dátumom?
Pretože bez ohľadu na to, čo si myslíme o predloženom návrhu Zmluvy - a náš kolega poslanec pán Goebbels bol v tomto smere značne drsný - musíme sa každú cenu zabezpečiť, aby sme urobili tento krok v európskej histórii.
Preto vám predkladám tento návrh: dohodnime sa na týchto prvých dvoch týždňoch!
(potlesk)
(PL) Vážený pán predsedajúci, pán premiér, pani predsedníčka, podobne ako pred siedmimi rokmi, aj teraz čelí portugalské predsedníctvo významným úlohám a výzvam.
Som presvedčený, že európska zmluva bude prijatá v dobrej atmosfére a so súhlasom, ktorý bude základom efektívneho a účinného riadenia EÚ.
Dnes je to tá najdôležitejšia vec, pretože len tak sa Európa postupne môže stať politickou silou a mať pozitívny vplyv na osud sveta.
Hospodárska sila je však v EÚ vždy niečím podstatným, a dnes to platí ešte viac než pred siedmimi rokmi.
Stojíme pred výzvami globalizácie a chceli by sme sa stať, citujem: "najkonkurenčnejším hospodárstvom na svete, ktoré bude založené na znalostiach, schopné udržateľného hospodárskeho rastu s väčším počtom pracovných miest a lepšími pracovnými miestami a s väčšou sociálnou súdržnosťou."
Dnes však vieme, aké je to ťažké.
Sociálna Európa so zvýšenou zamestnanosťou a zároveň bojujúca proti klimatickej zmene, ktorá tu pred siedmimi rokmi nebola, teda musí byť Európou úplne voľného trhu.
Otvoreného trhu, trhu, na ktorom nebude protekcionizmus ani monopoly.
Dlhujeme to našim občanom, ak chceme konať podľa zásad Lisabonskej stratégie v oblasti hospodárskej súťaže, inovácií a pokroku.
Nezabúdajme tiež, že riadenie usmernení stratégie z pozície voľného trhu fungovalo oveľa lepšie než riadenie z úrovne členských štátov.
A posledná, tretia vec - náš úspech vo veľkej miere závisí od vzťahov s našimi susedmi.
Blahoželám portugalskému predsedníctvu k rozsiahlemu zblíženiu na južných hraniciach EÚ. Nemali by sme však ani na minútu zabudnúť na východnú dimenziu, hlavne keď nám výsledky spravodlivých a slobodných volieb na Ukrajine ponúkli šancu na demokratický, slobodný trh a proeurópsku stabilizáciu východnej hranice Európskej únie.
Voľby sa konali len pred dva a pol týždňom a stojí za to verejne to oznámiť v Európskom parlamente.
(HU) Vážený pán predsedajúci, ako vyplynulo z predchádzajúcej rozpravy, so súčasnou reformnou zmluvou je v stávke veľa, pretože je v stávke funkčnosť a dôveryhodnosť Únie.
V každom prípade však európski občania nechápu, že ústavnou zmluvou a inštitucionálnymi problémami sa zaoberáme už roky a že na základe toho my ako politická elita vieme, že sú mimoriadne dôležité v záujme reformujúcej sa a obnovujúcej sa Únie, pričom pre nás sú zároveň cudzou a nezrozumiteľnou rozpravou.
Musíme napokon pracovať na skutočných problémoch európskych občanov a súhlasím s Martinom Schulzom, že v živote Únie by už nemalo dôjsť k ďalším zlyhaniam.
Nemalo by dôjsť k žiadnym ďalším zlyhaniam, pretože rozširovanie v roku 2004 bolo prvým, ktorému nebránili radikálne reformy ani radikalizácia.
Neprekvapuje už, že Briti sa správajú tak, ako sa správajú, no ako zástupcu nového členského štátu ma neteší, že moji poľskí kolegovia poslanci nabrali politický smer, ktorý, bohužiaľ, neslúži európskej jednote.
Neexistuje žiadna alternatíva k reformnej zmluve.
Je to životne dôležité, aby nebol Európsky parlament miestom na hašterenie, ale aby ho Komisia a Rada brali vážne.
Je tiež životne dôležité, aby sme dosiahli pokrok vo veciach ako národné menšiny, v rámci ktorých je napokon jeden z najväčších problémov Európy - mali by sme sa pozrieť na západný Balkán, Ukrajinu alebo do Ruska - (veta nebola dokončená).
Bez reformnej zmluvy sa nám nepodarí dosiahnuť žiaden pokrok ani v tejto oblasti.
Vážený pán predseda, neexistuje žiadna alternatíva k reformnej zmluve. Je to buď reformná zmluva, alebo smrť Únie!
Ďakujem za vašu pozornosť.
Pred sebou máme dôležitú príležitosť vytvoriť z Európskej únie efektívnejšiu a demokratickejšiu úniu.
Nová zmluva poskytne potrebné nástroje tak, aby Európska únia mohla ďalej napredovať po tom, čo sa do jej stredu pripojilo viac občanov.
Máme jedinečnú príležitosť a spolu musíme zaistiť, že sa nájdu potrebné kompromisy, ktoré zaručujú lepšiu budúcnosť pre európskych občanov.
Niekoľko ľudí sa tu zmienilo o Poľsku a Anglicku a ich neúčastiach.
Áno, je dôležité, aby každý dohliadal na svoje národné záujmy, ale ešte dôležitejšie je starať sa o záujmy Európskej únie, pretože všetci tvoríme Európsku úniu.
To platí nielen pre Radu, ale čiastočne aj pre Európsky parlament.
Nesúhlasím s tým, že by mala byť jedna Európska únia pre určitých európskych občanov a iná Európska únia pre určitých európskych občanov v inej krajine.
Preto musíme využiť túto príležitosť, ktorá sa nám naskytá počas nasledujúcich dní v Portugalsku, a vyslať našim občanom jasný signál, že Európska únia nestagnuje a že s novou zmluvou zaručíme naše napredovanie.
Zaručíme, že po dlhých a ťažkých rokoch nepretržitých rozhovorov o budúcnosti Európy sme našli spôsob dohody, ktorá nás povedie k získavaniu ďalšieho úspechu.
Zmluvu, ktorá by mala zabezpečiť väčšiu transparentnosť a ako už bolo spomenuté, väčšiu efektívnosť.
Zmluvu, ktorá by nám mala pomôcť zintenzívniť hlas každého európskeho občana.
S radosťou môžem poznamenať, že dokonca aj moja krajina, ktorú reprezentujem, si posilní svoju pozíciu v tomto Parlamente.
Pred Európskou úniou sú dôležité výzvy, ktorým musíme čeliť čím skôr.
Musíme súťažiť v tomto globalizovanom svete, a preto by sme mali mať potrebné ciele, aby sme tieto výzvy plnili, výzvy ako klimatická zmena, prisťahovalectvo, spôsob vytvorenia ďalších pracovných miest a lepších podmienok pre našich pracovníkov.
Týmto výzvam môžeme čeliť len vtedy, ak budeme mať efektívnejšiu a transparentnejšiu Európsku úniu.
(PL) Vážený pán predsedajúci, dúfam, že porozumenie, ktoré sa dosiahlo v Berlíne a ktoré sa týka najdôležitejších problémov v súčasnosti obsiahnutých v reformnej zmluve, vyvrcholí pozitívnym výsledkom počas nadchádzajúceho samitu v Lisabone.
Dúfam tiež, že poľská vláda - pri zohľadnení skutočnosti, že 80 % Poliakov podporuje naše členstvo v Európskej únii - nájde cestu k záverečnému prijatiu návrhu zmluvy a tým dokáže, že rozumie sloganu Silné Poľsko v silnej Európe.
Jedným z najdôležitejších úspechov tohto porozumenia je, že Charta základných práv bude právne záväzná. Veľmi ma teší, že predseda Európskeho parlamentu, predseda Komisie a predsedníctvo plánujú počas plenárneho zasadnutia Európskeho parlamentu uskutočniť obrad spoločného vyhlásenia Charty.
To dokazuje, aký dôležitý je tento dokument, keďže rieši problémy ako dôstojnosť, sloboda, rovnosť, solidarita, práva občanov a výkon justície.
Nechápem teda a nepodporujem postoj poľskej vlády, ktorá chce výnimku z povinností vyplývajúcich z ustanovení Kapitoly IV Charty s názvom Solidarita, keď sa to týka poľských občanov.
Táto kapitola obsahuje ustanovenia, ktoré sú mimoriadne blízke poľskej a európskej ľavici a súvisia s právami zamestnancov a odborov.
Každá múdra vláda by sa mala starať o to, aby občanom svojej krajiny poskytla väčšiu a efektívnejšiu ochranu práv zamestnancov, a to hlavne v krajine ako Poľsko, ktorej sloboda bola dosiahnutá vzburou pracovníkov poľského odborového zväzu Solidarność.
Vyzývam preto poľskú vládu, aby zmenila stanovisko k tejto veci.
(PT) Neformálny samit v Lisabone by mohol ukončiť problémové obdobie, v ktorom sa skrížili meče ambícií Európy a jej krízy.
Nová reformná zmluva nebude mať tú moc reštrukturalizovať Európu, akú by mala európska ústava.
Nová Zmluva je v porovnaní so stratenou ústavou menej, než sa dalo dosiahnuť. Namiesto veľkého skoku je to malý skok.
Je všetkým, čím môže byť, ale nie tým, čím by mala byť. Predstavuje ale určitý pokrok z pohľadu toho, ako Európa prispôsobuje svoje inštitúcie novým geopolitickým výzvam a budúcim rozhovorom.
Musíme uznať, že emotívny prvok v referendách obmedzil čisto racionálny prvok v politickom zastúpení.
Verejná mienka bola slabo pripravená na vizionársky a kozmopolitný prístup, čo nás prenieslo k ustráchanejšiemu a uzatvorenejšiemu procesu, ako bol proces v dohode, ktorá vydláždila cestu ústave.
Na to by nemali zabúdať tí, ktorí budú sedieť pri stole na ďalšej schôdzi Európskej rady.
Úlohou Rady je teraz zabezpečiť jednotu potrebnú pre Zmluvu v súlade so zásadou maximálneho obmedzenia výnimiek, aby sa pri výnimkách z Charty zabránilo skrytým narušeniam v dôsledku klauzúl o neúčasti v pôvodných džentlmenských dohodách (ako napríklad Ioáninsky kompromis) a aby sa zaistilo, že Zmluva bude mať jednotný, a nie rozčlenený poriadok.
Ďalšou úlohou Rady je zariadiť ratifikáciu Zmluvy, ktorá je nevyhnutná, ak sa chceme vyhnúť zmene smeru v európskej dráhe, ktorá je taká blízka všetkým občanom.
Je čas akceptovať, že legitímnosť Európy pochádza predovšetkým zo všeobecných hodnôt, ktoré bráni, z jednotnosti jej demokratických inštitúcií, zo zdieľaného projektu na dosiahnutie globálnej spravodlivosti, ktorý vznikol presne z dokonalosti dôvodov.
To je legitímnosť Európy.
(PL) Vážený pán predsedajúci, rád by som sa pripojil ku gratuláciám portugalskému predsedníctvu k tomu, ako vyriešili proces dosiahnutia dohody o zmluve Únie.
Tento proces bol veľmi náročný a dosiahnutie porozumenia vyžadovalo naozaj veľké úsilie.
Táto zmluva nie je zmluvou našich snov a nie je zmluvou, ktorá by zobrazovala vízie a sny dnešných Európanov.
Napriek tomu je tým, čo v súčasnosti máme na ceste medzi snami a skutočnosťou v Európskej únii.
Som presvedčený a dúfam, že všetky európske štáty túto Zmluvu prijmú.
Musím však teraz a tu v Európskom parlamente vyjadriť svoje pevné stanovisko proti vyhláseniu, ktoré vydala vláda vo Varšave o tom, že neakceptuje Chartu základných práv EÚ.
Non possumus, hovorím toto non possumus v Európskom parlamente ako aktivista Solidarity z obdobia vlády armády.
Poľsko ukázalo celej Európe cestu k slobode a demokracie. A dnes má poľská vláda odvahu vyhlásiť, že v našej krajine, v mojej domovine, nebude uplatňovať Chartu základných práv.
Protestujem proti tomu v mene tej časti poľskej populácie, mužov a žien, ktorá sa nikdy nezmieri s tým, že Poľsko nie je viazané Chartou základných práv EÚ.
(EL) Vážený pán predsedajúci, v prvom rade by som rád zablahoželal portugalskému predsedníctvu k odhodlaniu, rýchlosti a aktívnosti, ktoré preukázalo.
Vďaka tomu dnes máme text reformnej zmluvy, ktorý sa má predložiť medzivládnej konferencii v Lisabone.
Dúfam, že zúčastnené vlády využijú príležitosť a ujmú sa svojich zodpovedností, aby sme sa dostali zo slepej uličky, v ktorej sa nachádzame.
Zároveň by som rád ubezpečil portugalské predsedníctvo, že prevažná väčšina poslancov tohto Parlamentu stojí na jeho strane a v tomto smere očakávame pozitívny výsledok.
V prvom rade potrebujeme dohodu, potom ratifikáciu vo všetkých štátoch.
Počul som rôzne pripomienky k úsiliu smerujúcemu k ďalšiemu zjednocovaniu Európy a prekvapili ma tí, ktorí skrývajú svoju antieurópsku filozofiu za dovolávanie sa niečoho lepšieho s cieľom zničiť niečo dobré.
Nechajme ich, aby boli úprimní: ak nedosiahnu lepšie zjednotenie alebo integráciu EÚ, Anglicko, Francúzsko, Nemecko a Poľsko budú čeliť výzvam globalizácie samostatne.
Nechajme ich zaistiť mier, keď nás nacionalistická rivalita znovu povedie do krízy a snáď i vojny.
Musíme si uvedomiť, že predstavu EÚ nemožno zamiesť pod koberec. Musíme ju podporovať a realizovať.
Naším cieľom by malo byť zachovávanie trvalého pokroku, aby všetky tieto štáty a národy čelili nielen európskej budúcnosti, ale globálnej budúcnosti, a to na základe zásad a hodnôt.
To je predstava, ktorú musíme propagovať, a tento Európsky parlament stojí na Vašej strane, pán premiér.
Vážený pán predsedajúci, je veľmi príjemné vidieť svoje meno na stene spolu s menom pána ministra a pána komisára - je to veľká chvíľa!
Ak dovolíte, rád by som poznamenal tri veci.
Z môjho pohľadu sme na medzivládnych konferenciách za posledných 25 rokov buď pripravovali novú zmluvu, alebo o nej rokovali či ju ratifikovali.
Neviem ako vy, páni - pán Corbett a ostatní - ale ja sa dostávam do štádia únavy z medzivládnych konferencií.
Potrebujeme túto otázku vyriešiť a uzavrieť.
Konalo sa tak veľa medzivládnych konferencií, že sa stali pravidlom.
Nie som proti zmene - práve naopak - ale v istej fáze sa treba upokojiť. A myslím, že práve tým o dva týždne skončíme.
Čo sa týka môjho druhého postrehu, nuž, samozrejme by som sa tešil z Ústavy, treba však vychádzať z takej reformnej zmluvy, aká je.
Predstavuje veľký pokrok v tom, čo máme.
Samozrejme, každý z nás jej môže niečo vyčítať, či už možnosti neúčasti, alebo to, že je zjednodušená alebo v skutočnosti komplikovanejšia.
Všetky máme svoje pochybnosti, treba si však zapamätať toto: je veľmi dôsledná v oblasti zahraničnej politiky, dáva nám právnu subjektivitu, poskytuje nám základné práva - teda, aspoň niektorým z nás - a umožňuje nám hlasovať kvalifikovanejšou väčšinou.
Vždy je, samozrejme, priestor na zlepšovanie na konci dňa, ale táto reformná zmluva je tým, čo máme.
Preto Spojenému kráľovstvu a Poľsku odkazujem: "Upokojte sa a prijmite ju".
Posledný bod, o ktorom by som chcel hovoriť, je, že sa skutočne domnievam, že nadišiel čas obnoviť dôveru medzi členskými štátmi.
Negatívna nálada panuje od rokovaní v Nice, na ktorých sa malí postavili proti veľkým.
Myslím, že prišiel čas zakopať vojnovú sekeru a obnoviť dôveru, takú, akú sme voči sebe mali pred Nice.
Je čas upokojiť inštitúcie, urovnať problémy a sústrediť sa na skutočnú tvorbu politiky.
úradujúci predseda Rady. - (PT) Vážený pán predsedajúci, dámy a páni, na prvom mieste by som chcel poďakovať členom Európskeho parlamentu za ich výraznú podporu našej snahe a za prácu vykonanú portugalským predsedníctvom v rámci medzivládnej konferencie, ktorá, ako dúfame, povedie k novej zmluve pre našu Úniu.
Tým z vás, ktorí sa vyjadrovali menej podporne alebo dokonca proti, by som rád povedal, že predsedníctvo si poznamená tieto obavy a kritiku - a je našou povinnosťou to urobiť - pretože ich považujeme za súčasť našej spolupráce a nášho snaženia a pretože ich prirodzene musíme brať do úvahy.
Myslím, že to bol Graham Watson, kto povedal, že premiér Portugalska sa musí cítiť ako pri príprave svojej armády na boj v bitke medzivládnej konferencie, ktorá sa bude konať 18. a 19. októbra.
Je to jeden zo spôsobov, ako sa na vec pozrieť. Povedal by som, že som vojakom tejto armády a dúfam, že sa do našej armády pripojí mnoho ďalších vojakov, ktorí sú tu prítomní, aby sme v Lisabone naozaj dosiahli novú zmluvu o Európskej únii.
Medzivládna konferencia ukončila svoju prácu, pokiaľ ide o právnikov a odborníkov.
Teraz je rad na politikoch vyjadriť sa na úrovni spravodlivosti a som si istý, že politici a vlády dostoja svojim zodpovednostiam.
Odznelo tu, že nemôžeme zlyhať a že sa portugalské predsedníctvo v plnej miere stotožňuje s týmto vyhlásením.
Nemôžeme zlyhať a vytvoríme dohodu, ktorá, a to som si istý, bude mať podporu všetkých. Inak to byť nemôže.
Budeme venovať pozornosť citlivým oblastiam, záujmom a obavám všetkých.
Nebudeme nikoho ignorovať.
Ako hovorím, sme si preto istí úspechom vzhľadom na pocit, že rozprava, ktorá pravdepodobne trvala už príliš dlho, musí byť uzatvorená, ako aj vzhľadom na to, že vnímame naliehavú potrebu vytvoriť ducha budovania, únie a pozitívnej energie, aby sme mohli čeliť mnohým iným problémom, ktoré na nás čakajú v budúcnosti a ktoré tu už boli spomínané: klimatická zmena, otázky energetiky, prisťahovalectva, naša vlastná vnútorná reforma, ktorú musíme dosiahnuť, aby sme sa vedeli postaviť všeobecnejším problémom globalizácie.
Som si istý, že pocit naliehavosti s ohľadom na uzatvorenie Zmluvy, ktorý nás má inšpirovať, aby sme vyhrali ďalšie bitky, budeme v Lisabone cítiť a že keď sa tu vrátime na ďalšie plenárne zasadnutie, prinesieme vám dobré správy.
Ešte raz by som chcel poďakovať poslancom Európskeho parlamentu za podporu, ktorú prejavili nášmu tímu právnikov. Som si istý, že ich podpora bude pokračovať v ďalších fázach, ako to tu spomenuli mnohí rečníci.
Pár slov k otázke Lisabonskej stratégie s cieľom poďakovať pánovi João de Deus Pinheiro za jeho prejav.
V rozprave o Lisabonskej stratégii predstavíme nový prvok, ktorý je previazaný s dimenziou zahraničnej politiky tejto stratégie.
V základe sa viaže na potrebu stanoviť pravidlá, ktorými sa budú riadiť oblasti, v ktorých nie sú žiadne pravidlá a žiadne právne predpisy, aby sme dosiahli účinný pokrok, sociálnu stabilitu, hospodársku stabilitu a mier v usporiadanom a riadenom svete, v ktorom sú pravidlá a normy všetkým jasné. Musíme ich takpovediac riešiť, aby bol svet, ktorý budujeme, naozaj spravodlivejší pre všetkých.
Ako som už spomínal, budem tu s predsedníctvom.
Viem, že premiér Portugalska sem tiež plánuje prísť a budem s ním na ďalšom plenárnom zasadnutí. Verím, že budeme môcť oznámiť, že Európska únia má novú zmluvu: reformnú zmluvu.
podpredsedníčka Komisie. - Pán predsedajúci, ďakujem Vám za zaujímavú rozpravu.
Človek vždy zistí mnoho nových vecí a môžem sľúbiť, že Komisiu budem informovať.
Pozorne som si robila poznámky, aby sme sa problematikou mohli zaoberať aj na stretnutí, ktoré sa uskutoční budúci pondelok v Luxemburgu.
Vypočula som si tri priame otázky, ku ktorým by som sa chcela vyjadriť v rámci svojich možností.
Prvá z nich naznačovala, že sa Parlament zúčastňoval na procese menovania prvého vysokého splnomocnenca.
Zmluva reprodukujte text z roku 2004.
Som si istá, že v pravý čas bude každý chcieť nájsť pragmatické politické riešenie, s ktorým budú spokojné všetky strany.
Možno si, samozrejme, spomínate na precedens menovania komisárov po nedávnych rozšíreniach.
Aj v tomto prípade Parlament v praxi vyriešil situáciu uspokojivo, aj keď právne texty neboli jasné.
Myslím, že je záujmom každého z nás zabezpečiť, aby v celom postupe zohrával Parlament uspokojivú úlohu.
Druhá otázka nadväzovala na článok 24 Zmluvy týkajúci sa ochrany osobných údajov v oblasti bezpečnosti.
Tu môžem odpovedať za Komisiu, ktorá rozumie obavám Parlamentu z ustanovení týkajúcich sa prenosu dôverných údajov medzi členskými štátmi.
V súčasnom znení umožňuje článok 24 Zmluvy EÚ Rade samotnej definovať pravidlá v tejto oblasti, bez možnosti účasti Európskeho parlamentu.
Toto nové ustanovenie, samozrejme, vychádza z mandátu medzivládnej konferencie.
Vzťahuje sa len na členské štáty, pričom európske inštitúcie naďalej podliehajú všeobecnému režimu a predpokladaný postup je v súlade s osobitým režimom, ktorý existuje v oblasti spoločnej zahraničnej a bezpečnostnej politiky.
Znamená to teda, že právomoc Dvora je obmedzená.
Obávam sa, že je len malý priestor na zmenu podstaty, ktorá bola dohodnutá v mandáte. V každom prípade vás však môžem znovu uistiť, že tento článok podľa nás nezahŕňa napríklad dohodu EÚ so Spojenými štátmi o osobných záznamoch o cestujúcich.
Táto dohoda má momentálne právny základ v treťom pilieri, a preto z pohľadu Komisie bude v budúcnosti spadať do bežnej právomoci EP a Dvora.
Takto sa k problematike stavia Komisia.
Sedím, aby som mohla sledovať našich návštevníkov. Nie som si istá, či dokážeme vždy úplne jasne vysvetliť, o čom tu rokujeme.
Som si však istá, že návštevníci cítili istý druh frustrácie, ktorá z tejto rozpravy vychádzala, a skutočnosť, že niektorí z nich sú veľmi spokojní s výsledkom. Hovoria, že ide o dobrý kompromis.
Iní nie sú spokojní vôbec a hovoria, že to nie je dostatočne dobré.
A ďalší hovoria, že zachádzame príliš ďaleko.
Samozrejme, je to len odrazom politickej situácie a náročnej politickej hry, ktorá prichádza po dlhom období skutočných diskusií o tom, ako môžeme prispôsobiť svoje rozhodovacie postupy a rozšíriť Európsku úniu na 27 členských štátov. O tom, ako môžeme začleniť nové problémy, ktoré sa v poslednom období vyskytli, ako klimatické zmeny a energetické otázky, ako môžeme byť otvorenejší a efektívnejší.
Všetci títo návštevníci mi zároveň pripomínajú, že bez ohľadu na výsledok - pričom veríme a dúfame, že s pomocou portugalského predsedníctva dosiahneme dobrý výsledok, že sa nám podarí odsúhlasiť novú reformnú zmluvu - budeme musieť komunikovať. Budeme sa musieť rozprávať s občanmi a vysvetliť im situáciu najlepšie, ako to vieme.
Dúfam, že Komisia a Európsky parlament dokážu spolu naplánovať komunikačné aktivity a uistia sa, že sme pripravili text, ktorý je v maximálnej možnej miere prístupný a zrozumiteľný, že dokážeme vytvoriť diskusiu, ktorá bude európska, tak, aby na ňu mohli nadviazať diskusie v ostatných členských štátoch - a s politickým záväzkom nás všetkých, všetkých inštitúcií komunikovať s občanmi: vysvetľovať, obhajovať a tiež počúvať.
To bude odteraz našou úlohou.
Toto je ešte len začiatok. Čaká na nás ratifikácia a realizácia.
Ale pokiaľ ide o mňa a o Komisiu, veríme, že toto je dobrá reformná zmluva - nie perfektná: je to, samozrejme, kompromis.
Radšej by sme nemali žiadne neúčasti, ale skutočne dobrú podporu bodov, ktoré sa nachádzajú hlavne v Charte základných práv. Máme však kompromis, máme dohodu všetkých členských štátov - a teraz ju musíme využiť v maximálnej možnej miere.
(potlesk)
Týmto sa uzatvára tento bod rokovania.
Písomné vyhlásenia (článok 142)
písomne. - (HU) Maďarsko vždy presadzovalo podporu ústavnej zmluve - alebo v jej novej podobe reformnej zmluve.
Záujmom Maďarska a cieľom Únie je, že by sme mali zaručiť mier a naše základné záujmy a podporovať dobré podmienky pre občanov Únie, ktorých je už približne 500 miliónov.
Európa sa zmenila a svet sa zmenil.
Na nové bezpečnostné hrozby musíme reagovať novými stratégiami a novými politikami.
Európa sa musí pripraviť na zmenu vo všetkých oblastiach.
Verím, že reformná zmluva môže pomôcť nastaviť kurz pre Európu a definovať jej budúci rámec pôsobenia, politiku a Európu, v ktorej by sme radi žili a boli úspešní.
Považujem sa dôležité, aby hlavy štátov a predsedovia vlád konali na neformálnom samite v dňoch 18. - 19. októbra zodpovedne, aby dali bokom svoje historické krivdy a aby dosiahli jednohlasné rozhodnutie o konečnom texte reformnej zmluvy, ktorá môže pohnúť Európsku úniu správnym smerom.
Cieľom samitu je prijať text reformnej zmluvy a posilniť tým efektívnosť rozšírenej Európskej únie a rozšíriť úlohu Európskeho parlamentu, ktorý je jediným voleným orgánom, a tiež externé konanie Únie.
Európsky parlament doteraz zaručoval a bude zaručovať plnú podporu ústavnému procesu a vytvoreniu reformnej zmluvy a verí, že ju 27 členských štátov čím skôr ratifikuje.
Zástupcovia parlamentných skupín zabezpečia, aby bol Parlament prítomný na samite v Lisabone, čím tiež podporia vytvorenie reformnej zmluvy.
Základom je, že potrebujeme Európu, v ktorej bude 27 členských štátov cítiť spoločnú zodpovednosť, aby sme mohli spolu prijať vhodné kroky smerujúce k lepšej budúcnosti.
Čas už nadišiel a musíme to dokázať v Lisabone!
písomne. - (FR) Návrh reformnej zmluvy presne zodpovedá mandátu, ktorý bol schválený v júni 27 štátmi.
Transformuje ich politický záväzok na zákon a Európskej únii by mal umožniť zanechať za sebou politickú slepú uličku, v ktorej bola viac než desať rokov.
Žiadam teraz členov Európskej rady, aby dodržali svoje slovo a prestali klásť otázky in extremis netýkajúce sa mandátu.
Nie je čas na malé dohovory na poslednú chvíľu, náhle nacionalistické reakcie alebo reflexy odstúpenia, ktoré zavádzaním množstva kompromisných neúčastí ohrozujú celistvosť Zmluvy.
Prijatie tohto textu by malo rešpektovať predpokladaný časový rozvrh, aby mohla Lisabonská zmluva vstúpiť do platnosti 1. januára 2009.
Teraz by sme sa mali sústrediť na zvyšovanie informovanosti našich občanov, ktorí teraz viac očakávajú a sú väčšmi kritickí voči Európskej únii.
Potrebujú vysvetlenia a my by sme im ich mali poskytnúť a dokázať, že sme dobrí učitelia.
Je zodpovednosťou každého z nás podeliť sa o naše nadšenie v týchto nových súvislostiach, ktoré charakterizuje návrat k európskemu prístupu a imperatív demokratickej transparentnosti.
Zloženie Parlamentu
Ďalším bodom je správa pánov Alaina Lamassoura a Adriana Severina v mene Výboru pre ústavné veci o zložení Európskeho parlamentu.
spravodajca. - (FR) Pán predsedajúci, dámy a páni, návrh uznesenia je reakciou na pozvánku od Európskej rady v júni.
V článku 9 A návrhu Zmluvy sa uvádza, že budúce zloženie Parlamentu bude otázkou sekundárnych právnych predpisov.
Rozhodne o ňom Európska rada a bude prijaté jednohlasne na základe iniciatívy Európskeho parlamentu a s jeho súhlasom.
Rada nás pozýva, aby sme vysvetlili, ako by mal tento postup fungovať.
Chce nás vidieť vyriešiť tento horúci zemiak.
Pre náš Parlament je to ozajstná politická výzva.
Sme schopní prísť s reformou, ktorá sa vzťahuje na nás?
Naposledy sme to mali urobiť v roku 2000 a Parlamentu sa to nepodarilo.
Z tohto pohľadu možno sa významný politický výsledok považovať už hlasovanie vo Výbore pre ústavné veci.
Získali sme veľkú väčšinu: dve tretiny v konečnom hlasovaní a tri štvrtiny v hlavnom bode, rozdelení kresiel medzi členskými štátmi z pohľadu skutočných čísel.
Akému problému to čelíme?
Najprv by sme si mali uvedomiť, že súčasný Parlament so 785 poslancami už nevyhovuje novej právnej pozícii, ktorá vyplýva zo zmenenej a doplnenej Zmluvy z Nice.
Tento systém založený na 736 poslancoch EP sa má použiť, ak nedôjde k inému novému rozhodnutiu.
Až doteraz boli v Rade a v Parlamente členské štáty rozdelené do kategórií: jeden štát so superveľkosťou, niekoľko veľkých štátov, niekoľko štátov strednej veľkosti, niekoľko malých atď.
Každá kategória má rovnaké hlasovacie práva v Rade a rovnaký počet kresiel v Parlamente.
To už neplatí!
Budúca Zmluva zavádza vo vzťahu k tomuto systému dva typy inovácií.
Na jednej strane sú skutočné čísla: maximálne 750 poslancov EP, s hornou hranicou 96 a spodnou hranicou 6 kresiel na členský štát.
Na druhej strane je zásada: medzi maximom a minimom musia byť členské štáty zastúpené podľa degresívnej proporcionality a dnes máme v Parlamente za úlohu definovať túto zásadu, a to vybrať mieru proporcionality a mieru degresivity alebo aká je miera nadmerného zastúpenia štátov s najmenším počtom obyvateľov a miera nedostatočného zastúpenia štátov s najväčším počtom obyvateľov.
Váš výbor navrhuje, aby sa táto zásada pretransformovala takto: po prvé, minimálny a maximálny počet stanovený Zmluvou sa musia v plnej miere využiť.
Použitie hornej hranice 750 kresiel nám konkrétne dáva malú takpovediac rezervu kresiel, takže degresívnu proporcionalitu možno použiť bez zníženia počtu kresiel ktorejkoľvek krajiny.
To je základná politická voľba a je absolútne nevyhnutné získať jednohlasný súhlas v Európskej rade.
Po druhé, čím väčší je počet obyvateľov v krajine, tým je samozrejme väčší jej nárok na väčší počet kresiel.
Po tretie, čím väčší je počet obyvateľov v krajine, tým väčší počet obyvateľov je zastúpený každým poslancom tejto krajiny v Európskom parlamente.
Až doteraz, pán predsedajúci, španielsky poslanec EP zastupuje viac než 875 000 ľudí, pričom nemecký poslanec EP zastupuje len 832 000 ľudí.
Až doteraz má Nemecko dvakrát väčší počet obyvateľov než Španielsko.
Táto anomália sa napraví tým, že Španielsko získa štyri ďalšie kreslá.
Celkovo zasahujú navrhované zvýšenia desať krajín.
Sme si plne vedomí toho, že je to len dočasné riešenie.
Bolo by vhodné vymyslieť nejaký matematický vzorec, ktorý by sa automaticky použil na prípadné ďalšie budúce rozšírenia, no časový rámec, ktorý sme mali k dispozícii, nám to neumožnil.
Uznesenie však obsahuje v tomto smere niekoľko odporúčaní.
Podobne platí, že sme museli použiť len dostupné údaje o počte obyvateľov, a to od Eurostatu, pretože sme nemali žiadne údaje od samotných obyvateľov.
Adrian Severin o tom povie viac.
Napokon by som rád varoval našich kolegov poslancov, aby nepredkladali pozmeňujúce a doplňujúce návrhy, ktoré sú v rozpore so základnými zásadami tejto správy a v závislosti od konkrétneho prípadu by mohli znamenať abnormálne výhody veľkých krajín oproti malým krajinám alebo malých krajín oproti veľkým krajinám. Naša práca by bola v tomto prípade márna, pretože bez jednohlasného rozhodnutia v Rade budeme musieť dodržať 736 kresiel stanovených Zmluvou z Nice.
Takže dámy a páni, zdržte sa, prosím, zvyšovania počtu pre svoju krajinu.
Popoludnie sme strávili vyhláseniami o tom, že sme jedinou demokratickou inštitúciou, ktorá chráni záujmy Európanov pred inými inštitúciami, pred národným egoizmom.
A teraz máme perfektnú príležitosť dokázať, že je naše konanie hodné našich slov.
(potlesk)
spravodajca. - Pán predsedajúci, naše návrhy - pána Lamassoura a môj - potvrdené Výborom pre ústavné veci prinášajú množstvo zlepšení do aktuálnych postupov týkajúcich sa zloženia Európskeho parlamentu.
Ak sa prijmú a primerane rozšíria, nebudú sa už ďalej vytvárať umelé zoskupenia, nebudú svojvoľné rokovania, žiadne ďalšie rozširovanie na úrok účinnosti Európskeho parlamentu, ktorý sa zväčšuje s počtom členov. Dôjde k väčšej reprezentatívnosti na základe demografickej skutočnosti, a nie na základe formálnych alebo symbolických právnych vzťahov.
Dôjde k väčšej solidarite medzi veľkými a malými štátmi vyplývajúcej z degresívnej proporcionality zastúpenia. Budeme mať úplnú legitímnosť na základe zastúpenia občanov vyplývajúcu zo skutočnosti, že Európsky parlament budú voliť občania Európy.
Je potrebné všimnúť si rozdiel medzi demokratickou legitímnosťou Európskeho parlamentu, ktorá sa opiera o hlasovanie občanov Európy, a národným zastúpením v Európskom parlamente, ktoré vychádza z demografických reálií v členských štátoch.
My, Európsky parlament, sme zástupcami občanov a štátov zároveň.
(nesúhlasný šum)
Ihneď vidíte, niektorí hovoria len občania, iní hovoria štáty.
Sme zároveň Spolkovým smenom a Spolkovou radou.
V budúcnosti by sme snáď mali pouvažovať o jasnom oddelení tejto stránky, ale teraz - keď sme konečne prijali, že občania hlasujú a že degresívna proporcionalita by mala zohľadňovať veľkosť spoločenstiev žijúcich na národných územiach - je mi ľúto, sme oboje.
Samozrejme, v tomto ohľade je ešte vždy potrebné vyjasniť myšlienku európskeho občianstva; dúfam, že k tomu v blízkej budúcnosti dôjde.
Naša správa však nie je predbežná, ale prechodná.
Je prechodná, pretože sa domnievam, že nami definované princípy budú mať dlhé trvanie, avšak bude potrebné postupovať ďalej. Som si istý, že v budúcnosti môžeme dopĺňať to, čo sme vám už navrhli.
Preto sme zahrnuli niekoľko revíznych doložiek, ktoré podľa nás - pána Lamassoura a mňa - zaistia flexibilitu, prispôsobivosť a budúci vývoj v rámci spôsobu, akým sa Parlament zostavuje.
Táto správa nikoho netrestá.
Odmenení budú možno tí, ktorí majú lepšiu demografickú politiku. Určite je však výzvou pre lepšiu demografickú politiku, vrátane migračnej.
Nemyslím, že by niekto strácal - a snáď ani nikto nevyhráva - ak by sme to previedli na hru s nulovým súčtom.
Pokiaľ budeme mať z pohľadu demokracie legitímnejší Parlament, vyhráva každý.
Máme niekoľko pozmeňujúcich návrhov.
Niektorí kolegovia by radi obmedzili postupný pokles v prospech proporcionality - väčšia proporcionalita znamená viac kresiel pre väčšie krajiny.
Iní by zase chceli väčší pokles bez väčšej proporcionality.
Väčší pokles znamená viac kresiel pre malé krajiny.
Preto si myslím, že musíme zamietnuť obe tieto extrémne možnosti s cieľom presadiť možnosť, ktorá je, súhlasím, nedokonalá, ale ktorá je pre súčasnosť tou najlepšou.
A túto možnosť spolu s pánom Lamassourom navrhujeme.
Niektorí by sa chceli pozrieť, na čo sa odvoláva.
Niektorí by chceli, aby sa zohľadňovali všetci štátni príslušníci bez ohľadu na krajinu ich trvalého bydliska.
Ďalší by chceli, aby sa vzali do úvahy všetci obyvatelia v ich krajinách.
Ostatní sa pokúšajú vidieť len občanov Európy žijúcich v určitej krajine.
Naše názory sa teda v tomto bode líšia.
Jediným riešením je teda držať sa súčasných postupov a súčasných údajov agentúry Eurostat.
A napokon sú aj takí, ktorí bojujú o politickú prestíž a domnievajú sa, že ak nie sme rovnomerne zastúpení v tomto Parlamente, nemáme rovnakú politickú váhu.
Myslím, že keď sme už prijali postupný pokles - a pomerný pokles - tieto umelé zoskupenia nemôžu ďalej zotrvať.
Obávam sa, že ak neprijmeme toto uznesenie, Európsky parlament odošle správu, že nie je schopný prijať dôležitú reformu a že vždy musí čakať na výkonné inštitúcie, ktoré zaň rozhodnú.
Myslím, že medzivládna konferencia zažije svoje prvé zlyhanie skôr, ako sa vôbec začne zaoberať problémami vo svojom programe. A toto zlyhanie môže byť začiatkom totálneho zlyhania.
Obávam sa, že sa každý vráti k Zmluve z Nice, a nie ku klamlivým snom.
Obávam sa, že tým vyšleme signál, ktorý bude znamenať rozdelenie na malé a veľké krajiny, a to zníži každý sen o jednote, spravodlivosti a začlenení.
Preto skončím s výzvou všetkým svojim kolegom.
Apelujem na náš zmysel európskej zodpovednosti a európskej solidarity.
Hic Rhodus, hic salta!
Tu je Rodos a umožnite nám na tomto mieste dokázať, že sme skutoční Európania, a nie pri poúčaní Komisie a Rady.
v mene skupiny PPE-DE. - (DE) Pán predsedajúci, správa poskytuje vysvetlenie, za ktoré by som rád vyjadril svoje úprimné poďakovanie obom spravodajcom, pánom Lamassourovi a Severinovi.
Jasne z nej vyplýva, že sústavne prekračujeme stanovené horné a spodné limity.
Konkrétne za toto by som rád vyjadril svoju vďaku.
Toto objasnenie je dôležité pre nás všetkých.
Po druhé, táto správa poskytuje dva výsledky.
Prvý, čím menej degresívnu stupnicu budeme mať, to znamená čím viac sa pridržíme proporcionality, tým skutočnejšiu právomoc a legitímnosť bude mať tento Parlament.
Rozpor v tom, akú mieru degresivity potrebujeme - o koľko menej, o koľko viac - musíme neustále riadiť a podľa mňa je logické povedať, že čím menej degresivity, tým väčšia bude legitímnosť.
Ako Nemec by som rád dodal, že je to samozrejme trochu problematické, pretože my ako Nemci sme jediní, ktorí budú mať na základe Zmluvy z Nice menej, než sme mali.
Radi by sme tu získali trochu viac podpory, pretože diskusie v nemeckej tlači sú v tomto ohľade veľmi jednoznačné.
Mali by sme to prijať, pretože aj my veríme, že európske hľadisko je dôležitejšie než všetky ostatné.
Napokon, dve zistenia, ktoré by sme mali využiť v budúcnosti.
Prvé, naozaj by sme mali pracovať na vytvorení logického systému z dlhodobého hľadiska, o ktorom nebudeme musieť stále znovu rokovať.
Druhé, máme tu dva kontroverzné pozmeňujúce a doplňujúce návrhy, 2 a 3.
Naša skupina sa rozhodla, že bez ohľadu na to, ako prebehne hlasovanie o týchto dvoch kontroverzných témach, napokon budeme ako skupina hlasovať za správu Lamassoure/Severin.
Rada nemá žiadnu výhovorku.
Pozmeňujúci a doplňujúci návrh 2, ktorý sa len minimálne líši od čísel v správe pána Lamassoura, by znamenal, že Rada dostane správu od Parlamentu na obdobie 2009 - 2014.
Náš Parlament a všetky skupiny teda podľa môjho názoru po zrelej úvahe splnili svoje povinnosti a Rada, ak bude chcieť, môže rozhodnúť.
Veľká vďaka za férovú diskusiu o takejto náročnej téme!
v mene skupiny PSE. - Vážený pád predsedajúci, v mene skupiny PSE by som rád podporil túto správu.
Naša skupina bude za správu hlasovať a dúfame, že tento text, ktorý bol prijatý 70 % väčšinou vo výbore, teraz v Parlamente podporí rovnako veľká väčšina ako celok.
Spravodajcovia - rozumne, s ohľadom na právne prekážky vymedzené novou Zmluvou, s ohľadom na časové prekážky určené pred uzatvorením medzivládnej konferencie - sa sústredili na korekciu hlavných anomálií v aktuálnom rozdelení kresiel namiesto toho, aby sa pustili do návrhu radikálnej nápravy systému, ktorý by viedol jedine k mŕtvemu bodu na medzivládnej konferencii a ohrozil by schválenie a ratifikáciu novej Zmluvy.
Žiadny členský štát nepríde o kreslá, na ktoré má nárok podľa ustanovení súčasných dohôd, ktoré hovoria o rozdelení kresiel od roku 2009 - samozrejme, s výnimkou ustanovení samotnej Zmluvy pre Nemeckú spolkovú republiku.
S touto jedinou výnimkou nepríde žiadna krajina o kreslá v porovnaní s tým, čo sa plánuje v Zmluve na rok 2009.
Niektorí naši kolegovia sa teraz, samozrejme, pokúšajú získať viac kresiel pre svoj vlastný členský štát, niekedy aj argumentáciou o tom, že počet obyvateľov v ich krajine je zrazu omnoho väčší, než sme všetci predtým predpokladali, väčší ako hodnoty uvádzané agentúrou Eurostat, ktoré používa každý, vrátane Rady.
Iní poukazujú na to, že z dôvodu národnej prestíže by mali mať rovnaký počet kresiel ako iný konkrétny členský štát.
Musím priznať, že ma veľmi prekvapil prístup talianskej vlády.
Rozumiem, že pán Prodi a niektorí tu prítomní talianski poslanci argumentujú, že je pre Taliansko zásadné, mať rovnaký počet kresiel ako Francúzsko a Spojené kráľovstvo.
Aj oni však akceptovali - ako my všetci - zásadu pomerného znižovania: pomerného vo vzťahu k počtu obyvateľov.
Akceptujem, že moja krajina bude mať o jedno kreslo menej ako Francúzsko, aj keď sme až doteraz mali rovnaký počet.
Preto nechápem, prečo by malo byť pre Taliansko také ťažké, prijať, že má z toho istého dôvodu menej kresiel ako Francúzsko.
Som prekvapený, ak vláda krajiny, ktorá nám tak často hovorila, že je príkladom nám všetkým z pohľadu toho, aká je communautaire, že cíti silnú európsku zodpovednosť, že nie je nacionálna, že vždy kladie záujmy Európy pred svoje vlastné, ak práve Taliansko a pán Prodi teraz obhajujú, že by Taliansko z dôvodu národnej prestíže malo mať rovnaký počet kresiel ako Francúzsko a Spojené kráľovstvo, aj keď má iný počet obyvateľov.
Uzavriem to: rád by som vyzval tento Parlament, aby správu podporil, aby zamietol pozmeňujúce návrhy a poslal jasnú, presvedčivú správu Európskej rade.
v mene skupiny ALDE. - Pani predsedajúca, skupina ALDE tiež podporí návrh pánov Lamassourea s Severina.
Medzivládna konferencia nás žiada zmeniť rozdelenie tak, aby vyhovovalo podmienkam reformnej zmluvy, a je to úplne vhodná žiadosť.
My, ako Parlament, musíme vyslať späť presvedčivú a jasnú správu, že sme schopní urobiť takéto sofistikované a odvážne rozhodnutie.
Neexistuje žiadny čistý a definitívny vzorec.
Odsek 6 používa schodnú a rozumnú definíciu degresívnej proporcionality.
Aj ja, samozrejme, akceptujem, že niektoré národné delegácie sa snažia zlepšiť svoje pozície v ligovej tabuľke. Ukazuje sa však, že všetky takéto návrhy si vzájomne odporujú.
Všetci, ktorí sa snažia zmeniť systém, zlyhajú.
Návrh pána D'Hondta by poskytol príliš veľkú moc väčším štátom. A pánovi Friedrichovi by som rád povedal, že jeho návrh porušuje zásadu Zmluvy o degresívnej proporcionalite.
Systém druhej odmocniny dáva príliš veľkú moc menším štátom.
Plne akceptujem, že Taliani vyzdvihli zaujímavý bod o štatistickom základe, ktorý by sme mali ako Parlament preskúmať, rozdiel medzi štátnymi príslušníkmi, občanmi, osobami s trvalým pobytom a voličmi.
Problematika je však mimoriadne komplikovaná a pevne šliape po národnej suverenite v oblasti volebného práva a občianstva.
Nie je možné takýto problém vyriešiť počas jedného týždňa do ukončenia medzivládnej konferencie.
Po medzivládnej konferencii bude nasledovať správa Výboru pre ústavné veci, za ktorý mám tú česť byť menovaný ako spravodajca, ktorá sa bude zaoberať všetkými týmito otázkami a navrhne reformu primárneho práva z roku 1976.
To všetko sa však bude zaoberať ďalším rokom, nie súčasným stavom vecí.
Medzitým by sme radi vyjadrili pevnú podporu návrhu a tomu, aby sa medzivládnej konferencii odoslal návrh, a nie problém.
(potlesk)
, v mene skupiny UEN. - Vážená pani predsedajúca, rád by som sa pripojil ku svojim kolegom a poďakoval spoluspravodajcom za ich úsilie vynaložené na problém, ktorý je veľmi náročný a komplexný.
Napokon, aj napriek tomu, čo možno hovoria niektorí kolegovia, morky nebudú hlasovať za Vianoce, tak prečo by sa mal nejaký súčasný poslanec Európskeho parlamentu pozerať, ako mu berú kreslá?
Za túžbou tých, ktorí sa snažia získať maximálny počet im dostupných kresiel v každej z národných kategórií, je legitímne odôvodnenie.
Bol by som hlúpy, ak by som očierňoval tento ich postoj.
Pretože, ak by som k tomu chcel niečo dodať, stačí, keď sa pozrieme na zmeny, ku ktorým došlo od konania sa prvých priamych volieb do Európskeho parlamentu v roku 1979, došlo k neobyčajným zmenám v demografických a populačných trendoch v celej Európskej únii, v neposlednom rade aj v dôsledku rozšírenia Európskej únie o východnú Európu v roku 2004. To umožnilo voľný pohyb takého množstva ľudí do iných krajín, že to vo veľkej miere zmenilo počet obyvateľstva.
Myslím, že jedným z podstatných prvkov, o ktorých musíme hovoriť (a môžeme hovoriť o degresívnej proporcionalite až do súdneho dňa), je to, že vždy existovala rovnováha medzi rôznymi inštitúciami - ako aj rovnováha medzi väčšími a menšími členskými štátmi - na zabezpečenie toho, aby žiadna inštitúcia nemala dominantné postavenie voči inej alebo aby žiaden väčší členský štát nemohol ovládať stredné či malé členské štáty.
Práve preto je dôležité, udržať túto rovnováhu v maximálnej možnej miere.
Vítam aktivitu spravodajcov vo forme kompromisného pozmeňujúceho návrhu na udržanie medziinštitucionálnej rovnováhy.
Rovnako sa však môžeme pozrieť na hodnoty, ktoré sa použili - pričom mnohé z nich tu citovali ostatní kolegovia s ohľadom na hodnoty agentúry Eurostat - z 27 krajín sú hodnoty pre 15 krajín, ktoré Eurostat používa, len predbežnými údajmi z centrálnych štatistických úradov týchto štátov.
To znamená, že sa rozhodnutia robia len na základe predbežných údajov, pričom to bude mať trvalý vplyv na budúce rozdelenie kresiel v Parlamente.
Musíme tiež pozorne sledovať rozšírenie o Chorvátsko, ktoré by tiež mohlo mať negatívny dopad.
Preto vyzývam k opatrnosti pri hlasovaní o tomto probléme.
v mene skupiny Verts/ALE. - (DE) Vážená pani predsedajúca, moja skupina nebude hlasovať za túto správu, pretože navrhovaný systém zastupovania a rozdelenie kresiel ignoruje základné demokratické zásady, podporuje historické nerovnosti a je protikladom povahy tohto Parlamentu ako zástupcu občanov a jeho voličov.
Nie sú to sny, ktoré sa nenapĺňajú.
Áno, pán Severin, je mnoho takých, ktorí chcú veľa, ale to, čo by sme mali všetci chcieť, je zistiť, o čom je parlament.
Parlament nie je - ako nám spravodajcovia povedali vo svojom liste včera večer - zastúpením sociálno-ekonomických možností členských štátov.
Nie, je zastúpením voličov a nič viac.
Je to zastúpenie občanov alebo to nie je parlament!
Nie je to parlament, ak neexistuje obyvateľstvo, ktoré by bolo jeho základom. A rovnako nie je pravda, že výraz občianstvo v Európe nemá nič spoločné s výrazom podľa medzinárodného zákona alebo občianstvo v Spojených štátoch.
Je to presne to isté a odporučil by som vám pozrieť sa do existujúcich zmlúv.
Odporučil by som vám pozrieť sa do Charty základných práv EÚ, v ktorej sú vymedzené práva týchto občanov.
Odporučil by som vám pozrieť sa na pravidlá, ktorými sa riadi prístup k Európskemu súdnemu dvoru.
Odporučil by som vám pozrieť sa na pravidlá o tom, ako sa stávame voličmi.
Potom spoznáte, že je tou najjednoduchšou vecou na svete zistiť, kto je občanom tejto Únie a kto má právo voliť do tohto Parlamentu.
Rozhoduje sa o tom každých päť rokov.
Občania, obyvateľstvo, to sú symbolické vyjadrenia sociálno-hospodárskych schopností.
No aj tu už sme raz zlyhali, keď sa nás v Nice pýtali: vážený Parlament, povedzte nám sami, aké chcete mať zloženie.
Zlyhali sme pri tej príležitosti.
Bohužiaľ, nevyužili sme tých sedem rokov, aby sme vyjasnili, čím je tento Parlament.
Preto znovu vyhodnocujeme historické nezmysly a historické praktické prekážky, ktoré sa dodnes vynorili.
Tie nemajú nič spoločné s demokraciou a uvažovaním o ústave.
v mene skupiny GUE/NGL. - (DE) Vážená pani predsedajúca, v mojej skupine existujú rôzne stanoviská.
Ja však podporujem správu pánov Lamassoura a Severina.
S touto správou si Parlament zodpovedne ponechá svoje právo na iniciatívu, aby sám predložil návrh svojho budúceho zloženia.
A to vďaka intenzívnej práci oboch spravodajcov so skutočným európskym duchom.
Návrh je vyvážený, je založený na jasnom, zrozumiteľnom a transparentnom systéme a dá sa zachovať aj pre prípad budúcich rozšírení.
Návrh vychádza zo zásady rozmanitosti.
Využitím všetkých 750 možných kresiel zároveň zaručuje, že budúci Parlament bude odrazom celého spektra hlavných politických orientácií z každej krajiny.
Návrh je založený aj na zásade solidarity, a teda väčšie členské štáty s najväčším počtom obyvateľstva súhlasia s tým, že budú mať menší vplyv tak, aby umožnili menším členským štátom s najmenším počtom obyvateľstva lepšie zastúpenie.
To všetko pomáha posilniť súdržnosť Únie.
Preto dúfam, že Rada bez výhrad a rýchlo aplikuje návrh Parlamentu pred voľbami v roku 2009.
Ešte jedna poznámka na záver.
Základ na výpočet kresiel tohto členského štátu - tak ako v Rade - tvoria všetci ľudia žijúci v danom členskom štáte vrátane štátnych príslušníkov tretích krajín, ktorí v ňom žijú, pretože sú súčasťou tejto spoločnosti.
To je však len jedna strana mince.
Štátni príslušníci tretích krajín, ktorých domovy sú v našich členských štátoch, musia mať tiež právo voliť do Európskeho parlamentu.
Vždy som za to bojovala a aj ďalej budem!
v mene skupiny IND/DEM. - Pani predsedajúca, ak máme takúto správu v rukách, spravidla začneme argumentovať, čo by mala jedna krajina získať a iná stratiť. To len dokazuje, že európska solidarita je len mýtom a národný egoizmus vždy triumfuje.
Vzhľadom na nedávny nemecký útok pána Schulza voči predsedovi Európskej komisie by sme sa mohli pozrieť na dobrý spôsob, ako vyhrať v hre s nulovým súčtom.
V odseku 8 sme svedkom nariekania, že Nemecko príde o kreslá.
A toto nariekanie počúvame stále viac a viac: že by sa viac dokumentov EÚ malo prekladať do nemčiny, že Nemecko prispieva do rozpočtu EÚ najvyššou sumou v čistom vyjadrení, že by malo mať svoje vlastné kreslo v Bezpečnostnej rade OSN, a podobne.
Mohli by sme pripraviť celý zoznam takýchto sťažností.
Pán Severin sa nás pritom zároveň snaží presvedčiť, prostredníctvom svojej nedefinovanej degresívnej proporcionality - ktorá zhodou okolností neovplyvňuje jeho vlastné Rumunsko - že keď Poľsko stratí tri kreslá, v skutočnosti jedno získa.
Môžem si len želať, aby jeho koncept fungoval tak dobre aj v kasíne.
Poďme si však veci vyjasniť.
Len socialista z Yorkshire môže akceptovať, že dva plus dva je päť.
v mene skupiny ITS. - (IT) Vážená pani predsedajúca, dámy a páni, správu Lamassoure-Severin by sme mali pohŕdavo zamietnuť kvôli jej ideologickému antitalianskemu podtextu a umelej povahe technických verzus politických argumentov, na ktorých je postavená.
Nejdem diskutovať o tom, aký význam prikladám politike ius sanguinis v porovnaní s jakobinizmom ius loci, keďže to zjavne chýba v uvažovaní spravodajcov a tých, ktorí túto iniciatívu objednali.
Nie som odborníkom na právo a nemám dobrú reputáciu ako profesor Manzella, predseda Výboru pre európske záležitosti v talianskom Senáte, ani ako iní kolegovia poslanci, ktorí môžu s presnosťou spochybniť právnu nekonzistentnosť vyhlásení v správe.
Aj tak sa však domnievam, že treba zdôrazniť, že spravodajcom sa nesporné fakty nepočítajú: v politike je to vyhodnotenie úlohy, ktorú Taliansko malo v minulosti a ktorú má aj dnes v inštitúcii Európy.
S jasnou diskrimináciou Talianska sa použil veľmi chabo italianizovaný princíp degresívnej proporcionality, ktorá znovu definuje rozdelenie kresiel stanovené ústavnou zmluvou, ktorá bola pozastavená.
V systéme zostali skupiny pre niektoré krajiny a máme aj pár žiarivých prípadov prekrúcania faktov, ako napríklad to, že Estónsko získalo rovnaký počet kresiel ako Malta, aj keď má trikrát väčší počet obyvateľstva.
Môžeme akceptovať, že v Spojenom kráľovstve patria medzi ľudí s právom voliť občania s trvalým pobytom, ktorí nie sú európskymi občanmi, na základe čoho spravodajcovia pridelili Spojenému kráľovstvu o jedno kreslo viac než Taliansku, aj keď z tých, čo majú právo voliť, volila vo voľbách v roku 2004 len o niečo viac než jedna tretina.
Môžeme akceptovať, že Francúzsko, ktoré pozbieralo svojich voličov a dopĺňa svoj demografický profil s rovnakou rôznosťou miest narodenia, aká sa dá vidieť v ich národnom futbalovom tíme, získa o dve kreslá viac než Taliansko.
Môžeme akceptovať lenivosť talianskej vlády a videli sme únik v čase príprav z rozpravy v Rade.
Je tu však niečo, čo akceptovať nemožno.
Spravodajcovia lipnú na svojom spornom zmysle pre občianstvo.
Prehlasujú, že každý, kto žije v Európe, aj keď je držiteľom pasu alebo občianstva krajiny mimo Európy, je volič.
Z výpočtu však vynechávajú občanov žijúcich mimo Európy.
To vzbudzuje dojem veľkej, manipulatívnej a neprijateľnej antitalianskej diskriminácie, ktorú musíme dôrazne odmietnuť!
V prvom rade by som chcela vyjadriť podporu správe pána Lamassoura a pána Severina.
Musíme sa zmieriť s realitou, že počet poslancov sa pre Slovenskú republiku o jedného zníži v rámci dohodnutého princípu degresívnej proporcionality.
Keď sa hovorí o proporcionálnom rozdelení kresiel europoslancov, mala by sa táto proporcionalita preniesť aj do celej zamestnaneckej politiky Európskej únie.
Preto žiadam posilnenie počtu zástupcov a zamestnancov z novej dvanástky vo všetkých inštitúciách Európskej únie.
Myslím si, že každý štát členský má dostatok kvalifikovaných ľudí, ktorí by boli pre EÚ prínosom.
Jeden z princípov Európskej únie je rovnosť.
Aj staré členské štáty sa zaviazali túto rovnosť rešpektovať, keď nás prijímali medzi seba.
Tá by sa mala uplatňovať vo všetkých oblastiach a nielen na postavenie europoslancov alebo komisárov.
Žiadam, aby táto rovnosť bola rešpektovaná a dodržiavaná.
Pri našom vstupe do Európskej únie sme museli splniť veľa kritérií, teraz žiadam Európsku úniu, aby ona splnila záväzky, ktoré má voči novej dvanástke.
(SV) Vážená pani predsedajúca, podporou návrhu pána Lamassoura môže urobiť Európska únia historický krok.
S touto správou môžeme nechať za sebou časy, keď bol počet kresiel v Európskom parlamente rozdelený na základe systému, v ktorom boli rôzne krajiny rozdelené do rôznych skupín, na základe vyjednávacích schopností rôznych predsedov vlád a kde sa predpokladá, že členské štáty EÚ majú vzájomne nezlučiteľné záujmy.
Ak sa Parlament rozhodne podporiť správu pána Lamassoura, zanecháme za sebou tento systém a prejdeme na systém založený na zásade proporcionality, v ktorom veľkosť krajiny ovplyvňuje jej zastúpenie v Parlamente.
Systém, ktorý máme až doteraz, sa vysvetľuje veľmi ťažko. No systém, ktorý by sme mali so správou pána Lamassoura, sa vysvetliť dá.
Je založený na maximálnej a minimálnej úrovni a berie ohľad na počet ľudí v rôznych krajinách.
Tento princíp je udržateľný aj z pohľadu budúcnosti.
Znamená, že sa nepodporujú záujmy jednej alebo druhej krajiny, ale zohľadňuje sa počet občanov.
Je to krok vpred v demokratickom procese v Európskej únii.
Chcel by som jasne uviesť, akú alternatívu máme.
Buď podporíme návrhy stanovené v správe pána Lamassoura, alebo sa vrátime späť k dohode z Nice s jej svojvôľou a rokovaniami, ktoré sa vyznačovali protichodnými národnými záujmami.
Keď počúvam posledných rečníkov z lavíc tu hore a ich ustaranosť, počujem zároveň národné záujmy vo vzťahu ku konfliktom.
Správu pána Lamassoura by sme mali podporiť, pretože je založená na zásade.
(PT) Vážená pani predsedajúca, dámy a páni, správa Výboru pre ústavné veci vypracovaná pánmi Alainom Lamassourom a Adrianom Severinom o budúcom zložení Európskeho parlamentu je dôležitým príspevkom, ktorý poukazuje na vyrovnané a objektívne riešenie veci z politického hľadiska veľmi citlivej.
Preto by som rád zablahoželal dvom spoluspravodajcom.
Mali by sme si pamätať, že to bolo zasadnutie Európskej rady v júni minulého roka, kde dostal Európsky parlament prísľub, že do októbra 2007 sa nájde riešenie problému jeho budúceho zloženia tak, aby sa toto riešenie dalo použiť načas na európske voľby roku v 2009.
Pre tých, ktorí sa obávali, že Parlament nebude schopný vyriešiť túto otázku kvôli prevahe nacionalistickej ideológie, predstavuje táto správa výstižnú odpoveď a dokazuje, že táto inštitúcia dokáže presne určiť a vyjadriť spoločný európsky záujem v rámci národnej dynamiky, ktorá má tendenciu komplikovať medzivládne záležitosti.
Pre hladký priebeh práce medzivládnej konferencie, ktorá by sa mala dokončiť v Lisabone v dňoch 18. a 19. októbra, je dôležité určiť pozíciu Európskeho parlamentu.
Preto je nevyhnutné uznať politické prepojenie medzi týmto novým návrhom rozdelenia kresiel v súlade so zásadou degresívnej proporcionality a reformným balíkom pre inštitúcie Únie, hlavne zásadu dvojitej väčšiny na definovanie väčšiny v Rade.
Rád by som využil príležitosť a zdôraznil, že inštitucionálny aspekt reformnej zmluvy musí byť súvislý a že s ohľadom na otázku dvojitej väčšiny, ktorá údajne vstúpi do platnosti len v rokoch 2014 - 2017, by zmluvy nemali obsahovať žiadne džentlmenské dohody, ako napríklad Ioáninsky kompromis, ktoré zostávajú v platnosti, ale kým budú zákonne uznávané v súčasnom rámci, budú slúžiť len na zablokovanie rozhodovacieho procesu v Rade.
Od samotného začiatku sme vedeli, že zloženie Európskeho parlamentu nebude len otázkou matematiky.
V rámci obmedzení existujúcich faktorov by malo navrhnuté riešenie spĺňať tri zásady. zásadu solidarity, podľa ktorej členské štáty s najväčším počtom obyvateľstva prijímajú, že ich zastúpenie bude nižšie, zásadu plurality, ktorá umožní zastúpenie z celého spektra hlavých politických orientácií v každej krajine, a princíp efektívnosti, ktorý zabezpečí, že počet zástupcov bude obmedzený na úroveň zlučiteľnú s úlohou zákonodarného zboru.
Pri použití zásady degresívnej proporcionality správa dosiahla primerane konsenzuálny návrh.
Vážená pani predsedajúca, na záver by som rád povedal, že Európsky parlament nemusí považovať dosiahnutú dohodu za perfektnú, aby mohol vyjadriť svoj politický súhlas.
Súčasný text napriek svojim slabým stránkam rozširuje dôveryhodnosť Európskeho parlamentu a je oveľa lepší ako nezodpovedné preťahovanie sa v pästnom súboji medzi národnými egoizmami, ktoré by vyšli Úniu a jej občanov draho.
Tesne pred dôležitým zasadnutím Európskej rady tento Parlament, ktorý zastupuje občanov, aj keď len ťažko prijímam myšlienku, že tento Parlament reprezentuje aj členské štáty, uprednostňuje európsky záujem a verí, že hlavy štátov urobia to isté.
(SV) Existuje veľká skupina občanov, ktorá boli v rozhovoroch o zložení Európskeho parlamentu ignorovaná.
Hovorím o takmer 50 miliónoch Európanov, ktorí patria k regionálnej alebo národnej jazykovej menšine.
Dnes existuje len hŕstka poslancov EP, ktorí zastupujú tieto skupiny.
Je to neprijateľné a bohužiaľ to podáva falošný obraz o Európskom parlamente.
Je to akoby sme nechápali zraniteľnú pozíciu, v akej stále žijú niektoré jazykové menšiny.
Správa pánov Lamassoura a Severina, ktorá je založená na zásade degresívnej proporcionality, je skvelou ukážkou štatistickej práce a ja budem tiež hlasovať za ňu. No teraz sa musíme odvážiť začať hovoriť aj o iných podstatných témach.
Ako zvýšime dôveru občanov voči Európskej únii?
Ako zaručíme, že Európska únia a Európsky parlament naplnia ciele, ktorých uskutočňovanie očakávame od ostatných, teda ako zaistíme, aby sme si vypočuli aj hlasy menšín?
Dámy a páni, budeme my, poslanci EP, tolerovať ponechanie regionálnych a národných jazykových skupín napospas dobrej vôle národných vlád, ktoré im môžu dať kreslo, alebo chceme, aby tieto menšiny neboli v Európskom parlamente zastúpené?
Odpoveďou by malo byť hlasné nie!
Keďže chceme zabezpečiť rozmanitosť, že čas vyhradiť určitý počet kresiel v Európskom parlamente pre jazykové menšiny.
Ja sám hovorím za obyvateľstvo Fínska hovoriace po švédsky a za provinciu Åland.
(IT) Pán predseda, dámy a páni, správa o rozdelení kresiel v Parlamente obsahuje niekoľko zjavných rozporov, ktoré posilňuje list včera zaslaný spravodajcami, akoby mal odôvodniť ich stanovisko v týchto politicky citlivých otázkach, a prekrúca právny pojem občianstva tak, ako bol vždy uzákonený.
Zásada predložená v správe siaha nad rámec národných štátov aj zmlúv.
Z právneho hľadiska je európske občianstvo právnym stavom, ktorí požívajú tí a len tí, ktorí majú občianstvo členského štátu, a ktorí teda požívajú všetky práva a povinnosti spojené s týmto stavom.
Je to občianstvo, nie trvalý pobyt, ktoré musí byť v texte.
Tento návrh zároveň prekrúca prístup obsiahnutý v návrhu novej zmluvy, ktorý jasne určuje, že pojem občianstva nemá nič spoločné s trvalým pobytom.
Európsky parlament premrhal veľkú šancu dokázať iným inštitúciám, že je schopný nájsť sám riešenie založené na právnych zásadách, ktoré sú všeobecne uznávané a zdieľané.
Rada by som sa opýtala spravodajcov, prečo ani nezvážili možnosť použitia počtu obyvateľov v členských štátoch namiesto počtu obyvateľov s trvalým pobytom na výpočet prideľovania kresiel.
Pretože malo priniesť väčšie výhody určitým štátom?
Pozrime sa na príklad Spojeného kráľovstva, ktoré udeľuje právo hlasovať v európskych voľbách aj tým, ktorí nie sú občanmi EÚ.
Pán Lamassoure a pán Severin: vaše tvrdenie, že v porovnaní s dohodami z Nice nebude žiadna krajina penalizovaná, mi pripadá ako zjavné prekrúcanie pravdy, ktorú budú mať ostatní napraviť.
Z tohto dôvodu nemôžeme podporiť túto správu.
No nielen to. Navyše škodí, a to nielen našej krajine - mojej krajine - ale aj iným krajinám Únie.
Škodí aj zastupiteľskej demokracii a budúcej zmluve, ktorá, ako sami uznávate, obsahuje usmernenia a zásady, na ktorých by malo byť založené rozdelenie kresiel v Parlamente.
Nemôžeme ignorovať pojem európskeho občianstva ako základ demokratickej legitímnosti nášho Parlamentu.
(IT) Vážená pani predsedajúca, dámy a páni, podporujem rozhodujúcu úlohu pre Európsky parlament, proti ktorej sa často argumentuje, no zdá sa, že vlády chcú využiť tento návrh na manipuláciu s našou snemovňou.
Podľa nášho názoru je tento návrh zloženia kresiel nerozumný.
Taliansko je potrestané a to je dôvodom na obavy. No najviac záleží na tom, že dôvody tohto trestu sú nepodložené.
Ničí sa historická rovnosť a čo je najhoršie, rozdelenie kresiel sa mení v mene obyvateľov s trvalým pobytom, ktorým nebolo udelené právo občianstva.
Krajiny, ako napríklad Taliansko, ktoré dali právo voliť občanom a nie obyvateľom s trvalým pobytom v krajine, sú trestané.
Potrebujeme niečo úplne odlišné. Myslím, že napríklad naozaj potrebujeme občianstvo trvalého pobytu, no také, ktoré by sa nepočítalo len z pohľadu počtu poslancov Parlamentu, ktorí sa majú zvoliť, ale aj z hľadiska práva voliť a byť zvolený.
Potrebujeme zaručiť zastúpenie politických menšín a malých štátov, pričom to výslovne stanovíme v kritériách, ktoré majú byť prijaté vo vnútroštátnych právnych predpisoch upravujúcich voľby. Potrebujeme uvažovať o nových dohodách, ktoré čo najviac vyťažia z európskych strán a ich schopnosti prezentovať sa vo voľbách.
Nič s toho v správe nie je, a preto budem hlasovať proti nej.
(DA) Pani predsedajúca, správa, ktorú bude Parlament prijímať zajtra, účinne zastaví vstup Turecka a iných husto obývaných európskych krajín do EÚ.
Slovo Nemecka v Rade sa zdvojnásobí, zatiaľ čo slovo malých krajín sa zmenší o polovicu.
Niektoré veľké krajiny zároveň získajú viac kresiel v Parlamente.
Súhrnne, Nemecko bude naďalej kompenzované za to, že malo rovnaký počet hlasov v Rade ako Taliansko, Spojené kráľovstvo a Francúzsko, aj keď momentálne získava z každého Nemca v Rade maximum.
Nemyslím, že veľké krajiny znovu vytvoria také zisky a že malé krajiny nedokážu produkovať viac, ak voliči budú vnímať rozhodnutie ako legitímne: počúvajte pána Laxa.
Rád by som vyzval väčšie krajiny, aby sa zastavili a rozmýšľali.
Nemôžu hlasovať podľa hodnôt populácie v Rade a zároveň priblížením sa k tomu istému princípu hlasovania aj v Parlamente.
V Spojených štátoch existuje rovnosť medzi štátmi v Senáte.
V Nemecku má Sársko s jedným miliónom obyvateľov tri hlasy v hornej snemovni nemeckého Parlamentu, zatiaľ čo Rhineland-Palatinate s populáciou 18 miliónov obyvateľov má šesť hlasov. Nemecký systém je teda len ťažko spravodlivý.
Keď moja krajina vstúpila do ES, Nemecko malo trikrát viac hlasov v Rade než Dánsko. Teraz to bude 15-krát viac.
Predtým malo Nemecko triapolkrát viac kresiel v Parlamente než Dánsko, teraz to bude osemkrát viac.
Je to príliš nerovnomerné a voliči to nikdy nepochopia.
Zničí to EÚ - to je problém.
(NL) Vážená pani predsedajúca, dovoľte mi začať vyjadrením svojich pochybností o načasovaní uznesenia, o ktorom dnes diskutujeme.
Je pravda, že Európska rada na júnovom zasadnutí požiadala Parlament, aby predstavil návrh týkajúci sa budúceho zloženia Parlamentu. No teraz zisťujeme, že celý návrh je založený na reformnej zmluve, na texte, ktorý je ešte potrebné ratifikovať, aby vôbec vstúpil do platnosti.
Inými slovami, berieme veci za nesprávny koniec.
Mimochodom, nie je to prvýkrát, čo sa to stalo, a naozaj to začína byť nepríjemné.
Nehovorím v mene Skupiny identity, tradície a suverenity, ale ako zástupca malého členského štátu - alebo skôr budúceho členského štátu, keďže otázka už neznie či ale kedy sa Belgicko rozdelí a Flámsko sa stane samostatným štátom.
Odbočil som.
Myslím, že zásada degresívnej proporcionality, ktorú zastáva táto správa, je najuskutočniteľnejší a zároveň najspravodlivejší počiatočný bod, ak človek verí, že menšie členské štáty a ich zástupcovia v tomto Parlamente musia byť schopní zaujať úlohu, ktorá má zmysel.
V každom prípade podporujem širší výklad tejto zásady degresívnej proporcionality, a preto mám v úmysle podporiť príslušný pozmeňujúci a doplňujúci návrh pána Bonda.
Podľa mňa je v záujme Európskej únie, aby mali menšie členské štáty najlepšie možné zastúpenie v Európskom parlamente. Ak nie, budeme svedkami ďalšieho pádu všeobecnej podpory európskych inštitúcií.
(PL) Vážená pani predsedajúca, v Európskom parlamente dnes máme dve po sebe nasledujúce rozpravy, ktoré nám povedia, aký bude v Európskej únii poriadok a ako sa bude deliť moc.
Pre mňa ako zástupcu Poľska a Ligy poľských rodín je to veľmi smutná rozprava.
Môj postoj k tomuto novému pokusu o zavedenie ústavnej zmluvy pod novým názvom reformná zmluva, ako aj k novému rozdeleniu hlasov v Európskom parlamente, ktorý je diskriminačný voči mojej krajine, je veľmi kritický.
Táto správa opierajúca sa o pochybné a za vlasy pritiahnuté argumenty, ktorú prijal Ústavný výbor Európskeho parlamentu, jasne útočí na isté krajiny a favorizuje iné, čo vlastne nie je ani prvý raz.
K tomuto nemôžem dať svoj súhlas.
Zároveň vyzývam prezidenta Poľska, aby túto Zmluvu o týždeň v Lisabone odmietol.
Pani predsedajúca, myslím, že toto je jeden z najsmutnejších dní v našej plenárnej práci počas týchto piatich rokov, pretože je to po prvýkrát, čo aspoň aj ja osobne cítim, že sa Parlament stal medzivládnym orgánom.
Pripomína mi to noci v Amsterdame v roku 1997, pripomína mi to noci v Nice v roku 2000.
A dnes v skupine, mám na mysli toto plénum, vidíme, o čom to všetko je.
Naozaj som si myslel, že Európsky parlament je tu na to, aby reprezentoval záujmy všetkých Európanov, a nie úzkoprsé národné záujmy.
Na stole sú tri možnosti: jedným z nich je návrh pánov Severina a Lamassoura, ktorý považujem za európsky návrh.
Je to vynikajúci návrh. Predviedli fantastickú prácu a mali by sme im k tomu zagratulovať.
(potlesk)
Druhá možnosť, ktorú máme, je vrátiť sa k Zmluve z Nice.
Možno to niektorí z nás chcú, neviem.
Chceme to ale naozaj urobiť?
Preto vedieme túto rozpravu?
Chceme sa vrátiť k Zmluve z Nice?
Chce Španielsko prísť o kreslá?
Chce Poľsko prísť o kreslá?
Neviem.
Tretiu možnosť nazývam ja provokatívnou možnosťou; obsahuje dve provokácie: jedna je, aby sme veľkým štátom dali o poriadny kus viac a malým štátom o poriadny kus menej.
Druhá provokácia prišla z druhej strany, dať malým veľa a nedať veľkým absolútne nič.
Toto naozaj chceme?
Nato sme tu?
Myslím, že nie.
Aspoň v to chcem veriť.
Témou zajtrajšej rozpravy je dôveryhodnosť Európskeho parlamentu a to, či dokážeme prijať rozumné, logické a spravodlivé rozhodnutie.
Sme schopní prísť s návrhom alebo sme rovnakí ako členské štáty?
(potlesk)
(DE) Vážená pani predsedajúca, kolegovia poslanci, s touto správou Lamassoure/Severin Parlament poskytuje vstup.
Kreslá budeme rozdeľovať v roku 2009, pričom nový vzorec na rozdelenie hlasov v Rade ministrov sa použije až v roku 2014.
Teraz sme pripravení predstaviť toto fungovanie na ďalšie obdobie.
Celý návrh však bude platiť len v prípade, že bude existovať nová zmluva.
Ak sa nová zmluva neuzatvorí, v platnosti zostane Zmluva z Nice a zmluvy o pristúpení, čo znamená, že všetky krajiny budú mať menej kresiel.
Preto by sme mali mať veľký záujem na podpore tohto návrhu zajtra v pléne.
Ďakujem obom spravodajcom, pánom Lamassourovi a Severinovi za prácu, ktorú urobili.
Nemožno uspokojiť každého, to by bol zázrak.
Protestujem však proti tomu, čo tu hovorili poľskí predstavitelia, že je niekto diskriminovaný.
Nie je tu žiadna diskriminácia voči nikomu.
Naopak, predložený bol návrh, ktorý je prijateľný a drží sa objektívnych kritérií, na základe ktorých možno rozdeliť kreslá, ktoré máme.
Musíme však pokračovať v rozprave, ktorú začali naši talianski kolegovia, a to v rozprave o tom, či pojem občianstva v Európskej únii je rovnaký ako pojem občianstva na národnej úrovni.
Národný štát uzatvoril svoje hranice a vylúčil všetkých ostatných.
EÚ je založená na inej myšlienke a túto rozpravu rozširujeme s cieľom, aby sme zastupovali všetkých obyvateľov s trvalým pobytom v EÚ a nielen tých, ktorí vlastnia pas členského štátu.
V EÚ je 30 miliónov ľudí, ktorí nevlastnia pas členského štátu, no dodržiavajú naše zákony.
K tejto téme by sme sa mali nabudúce znovu vrátiť.
Ďakujem vám za tento návrh, vďaka ktorému sme sa ocitli na správnej ceste k úspešnému uzatvoreniu medzivládnej konferencie a novej európskej zmluvy.
Vážená pani predsedajúca, chcela by som len povedať pánovi Stubbovi, že Litva nezískava v žiadnom z prípadov, ktoré uviedol.
(LT) Rada by som povedala pánovi Alexandrovi, že Litva bude mať rovnaký počet kresiel vo všetkých troch prípadoch, pretože v prvom prípade je to určené, v druhom prípade je to určené a v treťom prípade... keď tu vedieme rozpravu ako Parlament (keďže predseda Parlamentu nepredsedá na takomto dôležitom zasadnutí), keď hovoríme o Parlamente a ja nevidím pána Lamassoura.
Nachádza sa tu v snemovni?
Prečo by sme mali hovoriť?
Kľúčoví jednotlivci odišli.
Všetko je zrejmé.
Spomínam to preto, že naozaj musíme hovoriť o spoločnom domove, spoločnej Európe a vypočuť si každý hlas každej krajiny.
Problémom mojej krajiny je to, že sa svoje prežitie sme bojovali mnoho storočí.
Sme malý národ.
Mnoho ľudí teraz žije v iných krajinách, pracujú vo vašich podnikoch a prakticky nebudú môcť riešiť problémy Európy.
Snažíme sa zachovať si vzťah, byť spolu, byť národom a nestratiť sa z mapy, no títo ľudia nebudú môcť voliť, pretože počet poslancov Európskeho parlamentu sa stanoví s ohľadom na počet občanov, aj keď žijú vo vašej krajine, Alexander, ako aj vo Veľkej Británii a Írsku, a pracujú tam čestne.
Samozrejme, môžu si zvoliť zástupcov Švédska, Fínska, Británie alebo Talianska, no takto sa jednoducho oslabujeme ako národ.
Toto je najdôležitejšia téma, ktorá ma trápi, a je mi veľmi ľúto, že, ako hovorí pán Lamassoure, v tomto Parlamente naozaj veľmi málo hovoríme o hodnotách.
Dnešná rozprava je výborným príkladom.
Pozriem sa na priezviská a viem, kto má koľko kresiel a vopred dokážem povedať, aké názory tu odznejú.
(PL) Vážená pani predsedajúca, už som si zvykol na do očí bijúce pokrytectvo, ktoré panuje v tomto Parlamente.
No dnes by som chcel položiť jednu otázku.
V poriadku, ako počujem z väčšiny prejavov, ktoré tu odzneli, chcete zmenu v hlasovacích zásadách a v prideľovaní kresiel v Európskom parlamente tak, aby nerozhodovalo občianstvo v danej krajine. Inými slovami, hovoríte, že sa už pozeráme na zlúčený európsky národ s jednotnými normami a jednotnými záujmami.
Je to teda európsky národ.
Chcel by som sa vás všetkých pokrytcov opýtať, ako je možné, že chudobné staré Poľsko získalo len jednu tretinu poľnohospodárskych dotácií, že Nemecko, najbohatšie zo všetkých, chce napriek spoločnej energetickej politike rokovať s Ruskom nad úrovňou hláv ostatných štátov a viesť ropovod pod morom, ktorý je hrozbou pre ochranu životného prostredia?
Dajú sa tieto dve veci zladiť?
A ak je pravda to, čo hovorím, nie je potom predčasné vytvárať mýtus európskeho štátu?
Potrebujeme konať smerom k nemu, ale pomaly a systematicky, pričom zrýchlené akcie tohto typu môžu viesť len k výsledkom, ktoré sú protikladom toho, čo zamýšľame.
(ES) Pani predsedajúca, rozumiem náročnosti záväzku a uznávam a chválim prácu spravodajcov.
Podľa môjho názoru je však ich návrh rozdelenia kresiel v niektorých bodoch príliš ponechaný na voľnom uvážení a tiež neberie dostatočne do úvahy potrebnú inštitucionálnu rovnováhu prevzatú zo súčasnej Zmluvy z Nice.
Niektorí poslanci EP preto podpísali pozmeňujúce a doplňujúce návrhy, ktoré budú plénu preložené zajtra a ktoré, a to by som rád zdôraznil, v plnej miere rešpektujú zásadu degresívnej proporcionality a z nášho pohľadu tiež zobjektívňujú rozdelenie kresiel do budúcnosti prepojením na jasné a transparentné kritériá.
Jeden z týchto pozmeňujúcich a doplňujúcich návrhov, na ktorý sa chcem sústrediť a ktorý by vstúpil do platnosti vo voľbách v roku 2009, je v súlade s jednou z najobozretnejších štúdií, ktoré vytvorila španielska vláda a odoslala Parlamentu a Rade.
Ako pochopíte, dámy a páni, nie som vinný za obranu návrhov súčasnej španielskej vlády kvôli zaslepenosti, ale pravdou je, že v tomto prípade sa demografický faktor zohľadňuje viac a mal by sa považovať za nevyhnutný pri formovaní inštitúcie, ktorá zastupuje záujmy ľudí.
Preto by som, pani predsedajúca, chcel požiadať spravodajcov, aby ich zobrali do úvahy, a svojich kolegov poslancov, aby za ne hlasovali. V každom prípade dúfam, že ich Európska rada predloží, obráni a zohľadní pri svojom rozhodovaní na budúci týždeň.
(ES) Vážená pani predsedajúca, nebola to jednoduchá úloha a myslím, že pán Lamassoure zo skupiny Európskej ľudovej strany a pán Severin zo skupiny Socialistov nám predstavili skvelú správu, ktorá má hlboký európsky a proeurópsky zmysel.
Pán Stubb má pravdu: je to jedna z najsmutnejších rozpráv, akej som sa v tomto Parlamente zúčastnil, no dúfam, že výsledok hlasovania o tejto správe zajtra bude jednou z najlepších chvíľ, aké zažívame. Táto správa, ktorá nie je len ich, ale patrí tiež Výboru pre ústavné veci, so 70 % podporou, po prvé odpovedá na to, o čo Rada požiadala tento Parlament, po druhé, uplatňuje zásadu degresívnej proporcionality, po tretie, zaručuje reprezentatívny Parlament, niečo, čo bolo nemožné so Zmluvou z Nice, sčasti preto, že podľa tejto zmluvy skončili niektoré krajiny, ako napríklad Španielsko, z pohľadu svojho zastúpenia neoprávnene a neospravedlniteľne bez nejakej proporcionálnej logiky.
Návrh pána Lamassoura a pána Severina z Výboru pre ústavné veci, našťastie, primerane rieši tento problém.
A to je otázka: buď táto správa, alebo Nice.
Buď táto správa s reprezentatívnym Parlamentom, alebo Nice s Parlamentom, ktorý nie je úplne reprezentatívny.
V tomto smere sa dá sľúbiť všetko, čo chceme. No teraz potrebujeme realistickú správu, aby na samite v Lisabone Parlament poznal svoje snaženie a podporil ho spolu s prijatím novej reformnej zmluvy.
Veľmi pekne vám ďakujem.
(DE) Vážená pani predsedajúca, dovoľte mi začať tým, že poslanci Slobodnej demokratickej strany (FDP) môžu zajtra hlasovať podľa svojho uváženia.
Nebude teda existovať žiadna línia strany.
Prečo je to tak?
Je to dilema.
Situácia pre Nemecko sa samozrejme zhoršuje.
Namiesto 832 000 voličov na poslanca EP dnes ich bude 858 000.
Parlament chce, aby toto platilo od roku 2009.
V Rade to bude platiť až od roku 2014.
Okrem iného sa hovorí práve o tomto.
Každé dobré nemecké noviny, ako napríklad berlínsky Tagesspiegel, píšu, že kreslá sa znovu prerozdeľujú zajtra.
V tomto Parlamente sú poslanci, ktorí hovoria: Nemecko zajtra stratí tri kreslá.
Problémom je - a teraz prejdem k časti, ktorú osobne zastávam - že je to nesprávne.
Správa Lamassoure/Severin zaisťuje najväčší možný počet kresiel, ktoré Nemecko môže mať podľa Zmluvy.
Zmluva z Nice stanovuje, že maximálny počet je 96 kresiel.
Správa to jasne podporuje.
Prečo potom táto rozprava?
Načo je dobrá provokácia metódou podľa d'Hondta, v ktorej len väčšie krajiny získavajú a menšie značne strácajú?
Na moje veľké prekvapenia tento návrh podporujú, a dokonca ho iniciovali, kolegovia poslanci z Kresťanskej demokratickej únie.
Čo to naozaj znamená?
Domnievam sa, že tento návrh je neeurópsky.
Stráca sa v ňom spravodlivá a férová rovnováha medzi veľkými, strednými a malými krajinami.
A čo viac, je to návrh, ktorý nemá najmenšiu šancu uspieť v Rade.
Naozaj my a kolegovia poslanci v CDU veríme, že v Belgicku, Írsku, Švédsku alebo Estónsku nedokážu urobiť analýzu a že budú hlasovať v Rade za tento návrh?
Nie!
Tento návrh je len prázdna bublina, ktorá praskne bez akýchkoľvek následkov - s jednou výnimkou.
A tou je ďalšie zhoršenie atmosféry, pokiaľ ide o európsku politiku doma v Nemecku.
Mali by sme podporiť správu Lamassoure/Severin.
Mali by sme zabezpečiť, aby Európsky parlament vyslal Rade silný politický signál, že sme schopní sami riešiť problémy.
Ak bude tento signál, európsky signál, silný, bude to dobré pre nás všetkých a do toho výslovne zahŕňam Nemecko.
(NL) Pani predsedajúca, ako to tu už niekoľkokrát odznelo, v tejto rozprave ide koniec koncov o dôveryhodnosť Parlamentu.
Témou je jeho schopnosť splniť svoju úlohu a predniesť návrh s veľkou väčšinou tak, aby sa Rada nemohla návrhu len tak nevenovať.
Kladom správy Lamassoure/Severin je, že prakticky ide o návrh, ktorý spĺňa všetky požiadavky Zmluvy.
Neexistujú štyri alternatívy, ale v skutočnosti len dve, a to správa Lamassoure/Severin alebo Nice.
Napokon, ak nezískame podporu návrhu u veľkej väčšiny, nezíska ho ani Rada a my sa vrátime späť k Nice.
Skutočne nerozumiem množstvu predložených pozmeňujúcich a doplňujúcich návrhov.
Aj keď je jasné, že pozmeňujúci a doplňujúci návrh obsahujúci systém druhej odmocniny výrazne podporuje malé krajiny, je to v skutočnosti karikatúra proporcionality.
Rovnako však nerozumiem pozmeňujúcemu a doplňujúcemu návrhu zo strany nemeckých poslancov, ktorý vôbec neberie ohľad na pozíciu menších krajín a žiada, aby väčšie členské štáty získali viac príležitostí v Rade.
Mám tomu snáď rozumieť tak, že je to zlomyseľný spôsob návratu k Nice a obnoveniu 99 kresiel pre Nemecko?
Ak ide o toto, považujem to za veľmi oslabujúce pre Parlament.
Dúfam, že zajtra Parlament pochopí, že v stávke je jeho dôveryhodnosť a že tá sa dá zachovať len podporou správy Lamassoure/Severin s veľkou väčšinou, keďže toto je jediný realistický pozmeňujúci a doplňujúci návrh.
(PL) Vážená pani predsedajúca, je pre mňa ťažké akceptovať správu, podľa ktorej moja krajina - mala by som povedať a poviem poľský národ, keďže on je ten, ktorý si nás zvolil za svojich zástupcov - stráca príležitosť zvoliť si troch ďalších poslancov EP.
Teda v akej miere sa zmenší poľské zastúpenie v Európskom parlamente na základe návrhu, ktorý bol dnes predložený.
Prečo si myslím, že je to nespravodlivé, a prečo si myslím, že kritériá prijaté v tejto správe neberú do úvahy také zrejmé skutočnosti, aké už dnes spomínala moja kolegyňa poslankyňa z Litvy?
Ide o pracovníkov, o zamestnancov, o Poliakov, ktorí dočasne žijú v zahraničí - 3 milióny Poliakov v zahraničí.
Predpokladajme, že majú právo voliť vo Veľkej Británii alebo Írsku, no oni prídu domov.
Moja otázka znie: kto ich bude zastupovať?
Sú obratí o právo zastúpenia, aj keď majú právo voliť.
Táto správa, a to je moja druhá poznámka, vyzdvihuje inštitucionálnu nerovnováhu, ktorá dodnes existuje, aj keď je možno krehká, medzi pozíciami štátov v Rade a v Parlamente.
Prechodom na hlasovanie dvojitou väčšinou Poľsko stráca v Rade najviac a stráca aj v Parlamente.
Môj posledný postreh sa týka určitej nerovnováhy, o ktorej sa tu dnes už hovorilo, v rámci zamestnávania úradníkov v inštitúciách EÚ, a to hlavne v Parlamente.
Túto nerovnováhu, ktorá ovplyvňuje všetky nové členské štáty, by sme mohli urovnať tu v Parlamente.
Žiadam o pozmeňujúci a doplňujúci návrh tejto správy.
(IT) Vážená pani predsedajúca, dámy a páni, uvedomujem si samozrejme, že úloha, ktorou boli poverení moji kolegovia poslanci, páni Lamassoure a Severin, nebola jednoduchá, no musím povedať, že výsledok ma napriek vynaloženej snahe značne mätie, či už z právneho hľadiska, alebo čisto z politického.
Návrh sa po prvýkrát odvoláva na výpočtové kritérium založené na počte obyvateľov s trvalým pobytom v každom členskom štáte a nahrádza tak kritérium občianstva.
Problém právnej a politickej jednotnosti vzniká vo vzťahu k ustanoveniam budúcej reformnej zmluvy a konkrétne článku 9A, ktorý výslovne stanovuje zásadu zastúpenia európskych občanov.
Zároveň vidím tento problém ako politický, čiastočne preto, že Parlament trochu zneprehľadňuje funkciu hlasu a prejavu občanov - a čo viac, v čase, keď sa Únia podujala rozšíriť kultúru európskeho občianstva, identity a práv európskych občanov.
Prosím, neprenášajte tento problém späť na úroveň národných žiadostí alebo, čo je ešte horšie, neznižujte ho len na kvantitatívnu otázku.
Bol by to úplne zjednodušený a vulgárny prístup a v skutočnosti by to bolo nemilosrdné k reputácii Talianska.
Zároveň som postrehol nerovnosť v riešení. Vidím nedostatok rovnorodosti medzi skupinami, v mnohých prípadoch referenčné parametre neodôvodňujú rozdiel v počte kresiel jednej a druhej krajiny.
Pani predsedajúca, zakončím výzvou svojim kolegom poslancom, aby sme hlasovali spôsobom, ktorý bude jednotný s tým, čo stanovujú zmluvy a s tým, čo je našou úlohou ako poslancov Parlamentu až doteraz a čo by tou úlohou malo byť aj naďalej: vyjadrenie občianstva.
(IT) Pani predsedajúca, dámy a páni, pán Stubb, ktorý už bohužiaľ odišiel, spomenul v tento večer smútok a ďalší poslanci vyjadrili podobné pocity.
Domnievam sa však, že je smutné pozerať sa na diskrimináciu medzi krajinami a poslancami EP, hlavne tými, ktorí sa pokúšajú zabezpečiť dodržiavanie základných princípov, ako správne povedal pán Voggenhuber a pani Muscardini.
Dôležité v tejto chvíli je, že nie je cieľom spochybniť správu pánov Lamassoura a Severina. Tá je pravdepodobne dobre zostavená, no stojí na základoch z piesku.
V skutočnosti tu máme právnu zásadu, ktorej význam sa úplne ničí, a to zásadu občianstva.
Tento problém spomenuli aj tí, ktorí túto správu podporili, a rovnako sa uvádzal aj v kompromisných návrhoch pána Lamassoura a pána Severina, spomínal ho pán Leinen a pán Duff to podal vynikajúco: nie sme si istí svojimi voličmi!
No napriek tomu, pri tejto úplnej neistote týkajúcej sa voličov, chceme postaviť kritérium alebo zámok, ktorý má svoju vlastnú vnútornú jednotnosť - oddelenú od základov - a vytvoríme zloženie, ktoré žiadnym spôsobom nerešpektuje existujúcu skutočnosť alebo občanov.
Jeho ďalším následkom bude, že nás privedie - a venujte pozornosť tomu, čo hovorím, keďže nechcem byť prorokom konca - pred Súdny dvor.
Je to prirodzené a pravdepodobne je to aj povinnosť tých, ktorí sa cítia byť poškodení, ísť ako extrema ratio pred súd ako najvyšší rozhodovací orgán pre takéto dôležité rozhodnutia.
Vyzývam svoju vládu, vládu mojej krajiny, ktorá doposiaľ v procese od jeho začiatku v Berlíne ukázala mimoriadnu slabosť, aby napokon znovu objavila svoju hrdosť a aby pri tomto návrhu uplatnila svoje právo veta.
Dámy a páni, dnes a zajtra máme historickú príležitosť ovplyvniť rozhodnutie o budúcom zložení Európskeho parlamentu.
Správa, ktorú pre nás na tento účel pripravili spravodajcovia Lamassoure a Severin, je kvalitná, vyvážená a zodpovedná.
Prináša pragmatické riešenie, ktoré by mala medzivládna konferencia bez problémov prijať a ktoré nebude prekážkou pre prijatie reformnej zmluvy.
Navrhované rozdelenie kresiel v Európskom parlamente vychádza z princípu degresívnej proporcionality.
Ide o spravodlivý a solidárny princíp, ktorý vyjadruje solidaritu medzi väčšími, strednými a menšími štátmi.
Navrhované riešenie sa opiera aj o princíp demografickej veľkosti jednotlivých členských štátov.
Aj tento princíp je spravodlivý a správny.
No aj napriek tomu vyjadrili niektorí poslanci nesúhlas s týmto riešením.
Zastávajú názor, že ich krajiny boli údajne diskriminované.
Ja tu však žiadnu diskrimináciu nevidím.
O diskrimináciu a nerovnosť by išlo len vtedy, ak by naopak krajina, ktorá má napríklad o päť miliónov občanov viac, získala rovnaký počet kresiel ako krajina, ktorá má o päť miliónov občanov menej.
Verím, že Parlament zajtra využije svoju historickú príležitosť a veľkou väčšinou prijme správu pánov Lamassoura a Severina.
Neprijatie by znamenalo návrat k Nice.
K alternatíve, ktorá by predstavovala stratu aj pre tých našich kolegov, ktorí tu ešte pred nedávnom vykrikovali heslo: "Nice alebo smrť!"
(PL) Pani predsedajúca, dnes hovoríme o veľmi dôležitej správe, na základe ktorej dôjde k rozdeleniu kresiel v ďalšom funkčnom období Parlamentu.
Spravodajcovia predložili návrh, ktorý je veľmi zaujímavý a určite si vyžiadal množstvo práce, analytickej i koncepčnej.
Za to by som im chcel vyjadriť svoju úprimnú vďačnosť.
No pokiaľ viem, obsahuje dve závažné slabé stránky.
Po prvé, moji kolegovia poslanci navrhujú riešenie, ktoré má ad hoc povahu, ktoré je dočasné a má slúžiť len na ďalšie funkčné obdobie.
Spomínam si však, že keď sme vo Výbore pre ústavné veci začali pracovať na tejto správe, súhlasili sme s tým, že budeme hľadať systematické riešenia umožňujúce urobiť automatickú zmenu v rozdelení kresiel v Parlamente v prípade pristúpenia nových štátov do EÚ.
Alternatívny návrh, ktorý predložilo približne 80 poslancov EP vrátane mňa, túto podmienku spĺňa.
Použitie d'Hondtovej metódy na výpočet počtu hlasov od jednotlivých štátov je objektívnym nástrojom, ktorý eliminuje politické dohadovanie.
Prijatím tohto pozmeňujúceho a doplňujúceho návrhu by sa Európsky parlament mohol stať prvou inštitúciou, ktorá by sa povzniesla nad politické a národné rozpory.
Prijímam neutrálnu matematickú metódu určenia sily jednotlivých krajín.
Bol by to krok správnym smerom a model, ktorý by mohli nasledovať ostatné viacnárodné európske inštitúcie.
Ďalšou slabou stránkou predstavenej koncepcie je nedostatočná jednotnosť v prístupe k právam európskych občanov.
Medzi ne patrí právo byť zastúpený v tomto fóre.
Kritérium výpočtu veľkosti parlamentného zastúpenia na základe počtu obyvateľstva podľa mňa oslabuje toto právo.
Ako sa napríklad majú cítiť občania Poľska žijúci a pracujúci v Írsku alebo Veľkej Británii?
Počet takýchto ľudí je podľa rôznych odhadov od 2 do 3 miliónov.
Podľa právnych predpisov týkajúcich sa volieb, ktoré sú v Poľsku záväzné, hlasy možno odovzdať osobám kandidujúcim v Poľsku.
No keď použijeme kritérium obyvateľstva podľa návrhu v správe, výsledkom toho, že ľudia opúšťajú krajinu, bude zmenšujúci sa počet poslancov EP zvolených v mojej krajine, zatiaľ čo počet na ostrovoch porastie.
Kto ich teda bude zastupovať tu v tomto fóre?
Írski poslanci EP alebo britskí alebo poľskí, ktorých bude menej?
Správa na tieto otázky neodpovedá.
V tejto súvislosti cítim, že je potrebné urobiť zmeny v texte správy a spolu s mnohými kolegami poslancami budeme hlasovať za určité pozmeňujúce a doplňujúce návrhy.
(EL) Vážená pani predsedajúca, zhodujeme sa v tom, že súčasné rozdelenie kresiel v Európskom parlamente nereprezentuje primerane demografickú skutočnosť v členských štátoch a že vzťahy sú nepriaznivé pre určité stredné a menšie krajiny.
To, že správa neznižuje počet kresiel stanovených v Zmluve z Nice, je určite pozitívnym faktom.
Musím však tiež zdôrazniť, že v prípade Grécka by bolo navrhované zvýšenie počtu kresiel z 22 na 23 úplne spravodlivé, keďže počet obyvateľov v tejto krajine o 10 % prekračuje počet obyvateľstva v iných krajinách s rovnakým počtom parlamentných kresiel.
Rád by som sa však dnes sústredil hlavne na rôzne pozmeňujúce a doplňujúce návrhy, ktoré boli predložené a ktoré súvisia so spôsobom výpočtu počtu poslancov EP.
Jednou z tém je nevyhodnocovanie celej populácie krajiny, ale len jej občanov.
Som za myšlienku európskeho občana, no v plnej miere nesúhlasím s jej použitím v tomto prípade.
Ako poslanec EP cítim, že zastupujem tých, ktorí patria medzi obyvateľov mojej krajiny: bez toho, aby boli nevyhnutne občanmi Grécka alebo Európy, vychovávajú naše deti, starajú sa o našich starších ľudí, budujú naše domy, obsadzujú naše univerzity, prispievajú do poisťovacieho systému a posielajú svoje deti do našich škôl.
Naše rozhodnutia v oblasti životného prostredia, služieb, prisťahovalectva a v otázkach poistenia a množstvo ďalších v skutočnosti ovplyvňujú životy týchto našich občanov, ktorí majú, samozrejme, často najmenšie práva.
Preto verím, že by malo byť demokratickým imperatívom, aby počet poslancov EP vychádzal z celkového počtu obyvateľov s trvalým pobytom v krajine.
(DE) Vážená pani predsedajúca, dnešná rozprava o budúcom zložení Európskeho parlamentu bohužiaľ nepatrí medzi svetlé momenty v histórii európskej demokracie.
Je snáď aj dobré, že Komisia ani Rada si nenašli čas, aby si ju vypočuli.
Vypočuli sme si rečníkov, ktorí prednášali o zásadách s veľkou dávkou pátosu, o zásadách, ktoré nás z praktického hľadiska ešte stále neposunuli vpred a ktoré teda nemôžu ponúknuť nič viac než pátos.
Vypočuli sme si mnohých rečníkov, ktorí sa sústredili na svoje vlastné národné záujmy.
To určite nie je cesta, ako uspieť v hľadaní európskeho riešenia a ako taká nás pravdepodobne ani nepriblíži k riešeniu.
Našťastie sme si vypočuli aj takých, ktorí boli pragmatickí a hľadali zrozumiteľné riešenia, a preto v návrhu oboch spravodajcov, Alaina Lamassoura a Adriana Severina, našli vhodný základ.
Domnievam sa, že by sme mali vyjadriť svoju úprimnú vďaku obom spravodajcom za prácu, ktorú vykonali vo výbore a v ďalších fázach.
Je to niečo, čo by si stredozemská zdvorilosť normálne stále vyžadovala, no v tomto prípade si obaja spravodajcovia naozaj túto vďaku zaslúžili.
Od niekoho, kto nepochádza od Stredozemného mora, vám teda patrí moje úprimné poďakovanie.
Dúfam a tiež sa teším na to, že zajtra možno pri hlasovaní v tomto Parlamente zažijeme historickú chvíľu.
A to vtedy, ak sa nám podarí získať jasnú a rozhodujúcu väčšinu za návrh pánov Lamassoura a Severina a budeme tak schopní vyslať ďalší jasný signál Rade.
Európsky parlament v každom prípade predložil rozumný základ pre voľby v roku 2009.
(EL) Pán predsedajúci, ak chceme správne vyhodnotiť správu spravodajcov pána Severina a pána Lamassoura, musíme zohľadniť určité skutočnosti a uplatniť určité pravidlá.
V prvom rade musíme poňať správu európskym spôsobom, nie nacionalistickým.
Ak sa nám to nepodarí, budeme čeliť súťaži v tom, ktorá krajina dostane viac a ktorá menej kresiel.
Po druhé, musíme vziať do úvahy určité skutočnosti, napríklad Európsky parlament dnes nerozhoduje o zložení Parlamentu, ale dáva návrh Rade.
Rada má určité hranice a základ, na ktorom stavať, aj keď vychádza z minulosti, o ktorej si možno myslíme, že nie je príliš vyvážená.
K tomu musíme pridať aritmetické faktory, ktoré sme dostali.
Máme 750 poslancov EP, najviac 96 na krajinu a najmenej 6 na krajinu.
Nemôžeme začať vyjednávať o častiach populácie, ktoré sú vo vnútri a von.
Máme dosiahnuť kompromis na základe existujúcej situácie v súlade s celkovým počtom obyvateľstva a tým, čo sa vzťahuje na ostatné sektory.
Nie sme tu, aby sme znovu založili EÚ.
Ak to budeme robiť, dovoľte nám použiť iné výpočty.
Dnes preto záleží na tom, aby sme dosiahli výsledok, ktorý získa najväčšiu možnú podporu Európskeho parlamentu, aby sme si zachovali našu dôveryhodnosť a zároveň otvorili cestu pre európske, a nie nacionalistické hnutia.
Dovoľte mi apelovať na vážených predstaviteľov Nemecka, ktorí boli vždy štedrí. Veď ak by v minulosti vykazovali tendencie, ktoré vidíme teraz, nemali by sme žiadnu EÚ.
Apelujem tiež na svojich kolegov poslancov z iných štátov, aby sme zajtra mohli prijať správu pánov Lamassoura a Severina s najväčšou možnou väčšinou.
Pán predsedajúci, keď sa konečne pohneme od prísnej proporcionality vo voľbách, nevyhnutne skončíme pri používaní politického kompromisu namiesto čistej matematiky.
Demokratický princíp, že všetky hlasy by mali mať rovnakú váhu je niečo, čo nemožno použiť až dovtedy, kým sa Európska únia nestane úplným federálnym systémom.
V rámci limitov, ktoré stanovila Rada, predstavuje tento politický kompromis pánov Severina a Lamassoura rozumnú a vyváženú snahu o dosiahnutie spravodlivej hry a solidarity pre všetkých ľudí Európskej únie.
Podporujem ho a som proti alternatívnym systémom, ktoré sa tu navrhujú, a sú menej spravodlivé a menej vyvážené.
No keďže niektorí pristúpili k tejto úlohe ako ku ceste za národným egom, je potrebné zdôrazniť, že tu hovoríme o tom, ako občania volia svojich zástupcov do tohto Parlamentu podľa svojich politických preferencií, aby konal ako ďalší zákonodarca spolu s Radou. Je to Rada, ktorá reprezentuje štát, a nie tento Parlament.
(MT) Reformná zmluva podobne ako európska ústava zavedie zásadu, že členský štát bez ohľadu na to, aký je malý, by mal mať adekvátne zastúpenie a nemôže mať menej než šesť kresiel v Európskom parlamente.
Pre Maltu, moju krajinu, ktorá má momentálne päť kresiel, to znamená zvýšenie na šesť kresiel.
Týmto sa takpovediac vylieči rana, ktorú Malta utŕžila pred minimálne siedmimi rokmi, keď podľa Zmluvy z Nice získala päť kresiel namiesto šiestich ako Luxembursko, ktoré má rovnaký počet obyvateľov.
Šesť kresiel namiesto piatich znamená 20 % nárast v zastúpení a znamená tiež, že maltskí poslanci budú mať v tejto snemovni lepšiu pozíciu na vykonávanie parlamentných povinností, ktorých počet sa stále zvyšuje.
Stačí keď poviem, že v tomto Parlamente máme viac než 20 parlamentných výborov a so šiestimi poslancami EP je veľmi náročné držať s nimi krok.
S piatimi je to nemožné.
Tieto výbory práve pripravujú zákony, ktoré budú záväzné pre všetkých občanov, vrátane Malťanov, a je preto vhodné, aby mali občania každej krajiny, dokonca aj tých najmenších, primeranú pozíciu, dobrú a rozumnú pozíciu, aby boli zastúpení a aby ich názor odznel v každom z týchto výborov.
A to platí ešte viac, ak uvažujeme, že podľa novej Zmluvy bude mať Európsky parlament väčšie právomoci a stane sa ďalším zákonodarcom spolu s Komisiou vo všetkých sektoroch.
Minimálna hranica šiestich kresiel je preto pozitívnym krokom, ktorý zvýši dôveru malých krajín voči Európskej únii, a preto sa domnievam, že by sme mali podporiť správu pánov Lamassoura a Severina.
spravodajca. - Pán predsedajúci, najťažšie je pochopiť vysvetlenie vtedy, keď povýšenie vašich záujmov závisí od nepochopenia tohto vysvetlenia.
Obávam sa, že mnohí z našich kolegov odišli, pretože nehľadajú vysvetlenie: chceli len vyjadriť svoje stanovisko, to je všetko.
Rád by som však veľmi stručne objasnil zopár vecí.
Po prvé, ak táto správa neuspeje, nielenže sa vrátime späť k Nice, ale bude to horšie ako Nice. Podľa mandátu medzivládnej konferencie totiž Zmluva hovorí o 96 kreslách ako o maximálnej hranici pre jednu krajinu - bude to teda Nice a Nemecko bude mať 96 kresiel.
Ak bude Nemecko konať proti tejto správe, nezabezpečí si svojich dnešných 99 kresiel, a to by si malo uvedomiť.
Pani Grabowska sa pýtala na poľských občanov žijúcich čiastočne v Poľsku a čiastočne v zahraničí.
Závisí to od miesta ich trvalého pobytu: nezáleží na tom, či sú v zahraničí ako turisti alebo či sú tam na krátky čas. Ak však majú trvalý pobyt v zahraničí a svoje rodiny v Poľsku len navštevujú, do úvahy sa vezmú sa na mieste, kde žijú.
Samozrejme, budú mať možnosť hlasovať rovnakým spôsobom ako akíkoľvek iní európski občania.
Pani Grabowska sa tiež pýtala, kto ich bude zastupovať.
To je absolútne jasné - poslanci Európskeho parlamentu, za ktorých hlasovali. Všetci európski občania budú mať právo hlasovať a všetkých európskych občanov budú zastupovať tí poslanci Parlamentu, za ktorých hlasovali.
Mnohí kolegovia povedali, teraz budem citovať talianskeho kolegu: po prvýkrát v histórii Únie zohľadňujeme osoby s trvalým pobytom, a nie občanov.
Omyl!
Vždy sme brali do úvahy obyvateľov, obyvateľstvo, od Rímskej zmluvy.
Ak chcete tento zvyk zmeniť, určite sa to dá, nehovorte však, prosím, veci, ktoré sú úplne nepravdivé.
Zakončím slovami: ak tu je nejaký problém, spočíva v nedostatočnej harmonizácii vnútroštátnych právnych predpisov o voľbách.
Určite som priaznivcom aproximácie týchto predpisov, je to však iný problém.
Vyžaduje čas a tejto otázke sa musíme venovať samostatne.
Želám veľa šťastia spravodajcom, ktorí sa budú zaoberať aproximáciou právnych predpisov o voľbách. Dúfam, že uspejú.
Zatiaľ môžem len dúfať, že zajtra, po noci úvah, dospejeme k hlasovaniu, ktoré skutočne posilní dôveryhodnosť tejto inštitúcie.
Môj kolega poslanec dostal ako spravodajca dodatočný čas.
Znovu by som rád uistil pána Severina, že toto sa nespája ani s jeho správou, ani s jeho osobou.
Podľa mojej skúsenosti sú poslanci parlamentu ľudia, ktorí lepšie hovoria než počúvajú.
A to sa ukázalo aj počas dnešnej rozpravy.
Rozprava sa skončila.
Hlasovanie sa uskutoční zajtra, 11. októbra 2007.
Písomné vyhlásenia (článok 142)
písomne. - (PT) Tento návrh spadá do rámca európskej ústavy, ktorou sa bude znovu zaoberať samit v Lisabone vo vzťahu k novej Zmluve, pričom bude znovu presadzovať tlaky a hrozby uplatnené pred jej zamietnutím vo všeobecných referendách vo Francúzsku a v Holandsku v roku 2005.
Namiesto presadzovania zásady suverénnych štátov s rovnakými právami, ktorá by si vyžadovala minimálne tak vychvaľovanú solidaritu zo strany krajín s najväčším počtom obyvateľov a rešpekt voči rovnováhe v rôznych inštitucionálnych orgánoch (Rade, Komisii a Európskom parlamente), je cieľom stanoviť minimálne a maximálne počty a použiť degresívnu proporcionalitu na základe počtu obyvateľstva a podriadiť tak krajiny ako funkciu svojho počtu obyvateľstva a sústavne uberať zo zástupníckeho charakteru demokracie.
Nerovnováha, ktorá existovala pred Zmluvou z Nice, sa dokonca vôbec nezohľadňuje.
Teda napríklad Portugalsko stratí dvoch poslancov a zostane mu len 22, pričom Španielsko získa štyroch. Nemecko s istotou stratí troch a zostane mu 96.
Okrem toho bude mať Francúzsko 74, Spojené kráľovstvo 73, Taliansko 72, Španielsko 55 a Poľsko 51. Len týchto šesť európskych mocností bude mať spolu 420 poslancov, čo je omnoho viac než väčšina Európskeho parlamentu so 750 poslancami, ktorí zastupujú 27 členských štátov.
Preto budeme hlasovať proti tejto správe.
písomne. - (FI) Pán predsedajúci,
zastupujem malý členský štát na periférii Únie.
To pre mňa znamená chápať, aké dôležité je niekedy vehementne brániť národné záujmy a upozorňovať na naše rozdielne podmienky.
Vo všeobecnosti to poslanci z veľkých členských štátov pochopili, aspoň z tých, ktoré sú v mojej skupine.
Sú opatrní, aby naše názory len tak jednoducho nezamietli, aby predišli tomu, že veľké krajiny v Únii prevalcujú tie malé.
Pri predložení správy pána Lamassoura bol názor malej krajiny vypočutý, keďže sme si spolu s ostatnými fínskymi poslancami EP udržali 14 kresiel Fínska v Parlamente.
Je úplne odôvodnené nahlas sa vyjadriť k získaným výhodám.
Pozmeňujúce a doplňujúce návrhy k návrhu, ktoré predniesli fínski poslanci EP a ktoré sa týkajú udržania jedného kresla, však teraz neprešli vo fáze výborov a nemali šancu dostať sa do pléna.
Hlavným dôvodom je pravdepodobne to, že získanej výhody sme sa už v určitej miere vzdali: v Zmluve z Nice sa hovorí, že Fínsko súhlasilo s tým, že bude mať 13 poslancov.
So správou pána Lamassoura je hrozieb omnoho viac.
Pozmeňujúce a doplňujúce návrhy predložené nemeckými, španielskymi a poľskými delegátmi v mojej skupine vážne ohrozujú šance malých členských štátov mať nejaký vplyv v Európskom parlamente.
Pozmeňujúci a doplňujúci návrh, podľa ktorého bude mať každý členský štát od roku 2014 šesť kresiel a zvyšok kresiel v Parlamente sa rozdelí v súlade s d'Hondtovým systémom, úplne zničí súčasný systém degresívnej proporcionality, ktorý predstavuje najlepší spôsob zaručenia objektívneho rozhodovania v Únii.
Tento pozmeňujúci a doplňujúci návrh by prakticky znamenal, že ak bude rozširovanie pokračovať, počet fínskych kresiel by napríklad klesol na 10.
Toto nemôžeme akceptovať.
Preto vás všetkých vyzývam, aby ste nezabudli, aké dôležité je, že malé krajiny môžu mať vplyv v našej Únii.
písomne. - (SV) Rozdelenie kresiel v Európskom parlamente medzi členské štáty nesmie byť v žiadnom prípade svojvoľné.
Pri neskorých nočných rokovaniach na samite v Nice boli členské štáty všeobecne závislé na tom, v akej miere bude bdieť počas týchto nočných hodín jeden človek, hlava štátu alebo predseda vlády.
Výsledok bol pre Švédsko mimoriadne zlý.
Aj keď je náš počet obyvateľov približne o jeden milión nižší než v prípade Maďarska alebo Českej republiky, dostali sme v Európskom parlamente o päť kresiel menej, namiesto 24 len 19.
Je dôležité, aby sme mali zásadu rozdeľovania kresiel, ktorá bude pevná z dlhodobejšieho časového hľadiska a bude brať ohľad na pokračujúce rozširovanie členstva v Únii.
Dôležité je aj stanoviť zásadu nadmerného zastúpenia menších štátov v súlade s degresívnym rozdeľovaním.
Táto správa navrhuje zlepšenia súčasného rozdelenia kresiel v Európskom parlamente.
Preto ju podporujeme.
Dôrazne však odmietame myšlienku vytvorenia jedného volebného obvodu v celej EÚ.
Znamenalo by to ešte viac zmenšiť veľkosť národných delegácií.
Vytvorenie samostatného volebného obvodu EÚ je umelým pokusom o vytvorenie európskeho obyvateľstva.
V Európe neexistuje žiadna spoločná politická aréna.
Pokus o prelomenie bariér jazyka a tradícií vytvorením volebného obvodu EÚ je odsúdený na neúspech.
Humanitárna situácia v pásme Gazy
Ďalším bodom je vyhlásenie Rady a Komisie o humanitárnej situácii v pásme Gazy.
Vážený pán predsedajúci, pani komisárka, dámy a páni, krátkodobá regionálna a medzinárodná perspektíva nám poskytuje príležitosť na mierovú možnosť vyriešenia izraelsko-palestínskeho konfliktu a vytvorenia Palestínskeho štátu - príležitosť, akú medzinárodné spoločenstvo nesmie premeškať.
Nachádzame sa v rozhodujúcej chvíli, ktorá by nám mohla umožniť dosiahnuť významný pokrok v mierovom procese na Strednom východe.
Prebiehajúci bilaterálny politický dialóg medzi premiérom Olmertom a prezidentom Abbasom a posledné menovania vyjednávacích tímov na oboch stranách sú odvážnymi a povzbudivými krokmi, ktoré schvaľujeme a podporujeme a ktoré, dúfame, umožnia priniesť na medzinárodné stretnutie iniciované Spojenými štátmi americkými na jeseň hmatateľné výsledky.
Dúfame, že aktuálny priebeh, na ktorom sa významne zúčastňujú arabské krajiny, umožní posunúť sa vpred a vytvoriť životaschopný, demokratický a nezávislý Palestínsky štát, ktorý bude v mieri a bezpečí existovať popri Izraeli.
Európska únia v rámci aj mimo štvorky ukázala, že je dôveryhodným nestranným partnerom, ktorého cieľom je dosiahnuť úspešný dialóg medzi stranami.
Preto naďalej cítime záväzok voči politickému procesu, misii vytvoriť základ pre Palestínsky štát a podpore hospodárskeho rozvoja palestínskych území.
Stretnutia štvorky a následne ministerské stretnutie ad hoc Spoločného výboru v New Yorku v dňoch 23. a 24. septembra znovu vyzdvihli podporu prebiehajúcemu diplomatickému úsiliu zo strany medzinárodného spoločenstva.
V záverečnom oznámení zo stretnutia štvorky vyjadrila Európska únia a jej partneri v štvorke svoje obavy o podmienky v pásme Gazy a zdôraznili význam pokračujúcej humanitárnej a krízovej pomoci, ako aj poskytovania základných služieb palestínskemu ľudu.
Zástupca štvorky Tony Blair navyše upozornil na naliehavú potrebu rozvinúť palestínske hospodárstvo a príslušné inštitúcie ako základné podmienky správneho fungovania budúceho Palestínskeho štátu.
Zdôraznil sa význam toho, aby zástupca štvorky vypracoval viacročný plán ekonomického a inštitucionálneho rozvoja palestínskych území.
Na medzinárodnom stretnutí darcov na ministerskej úrovni, ktorý sa konal v rámci stretnutia ad hoc Spoločného výboru, sa zdôraznil záujem, ako aj potreba mobilizovať finančnú a technickú pomoc týchto projektov zo strany medzinárodného spoločenstva.
V mnohých medzinárodných správach sa spomína zhoršovanie humanitárnych podmienok obyvateľstva na týchto územiach, situácia, ktorá umožňuje zvyšovanie chudoby a rast násilia a propaguje radikalizmus a extrémizmus - cyklus, ktorý je potrebné rýchlo prerušiť.
Rozhodnutie Izraela z 19. septembra vyhlásiť pásmo Gazy za nepriateľské územia a predpokladaná možnosť rozšírenia rozsahu sankcií uvalených na pásmo Gazy by mohla, ak k tomu naozaj dôjde, zhoršiť aktuálnu situáciu.
Európska únia síce uznáva legitímne právo Izraela brániť sa, no zároveň zdôrazňuje potrebu, aby izraelské úrady starostlivo vážili dôsledky a následky svojich rozhodnutí na život ľudí v pásme Gazy.
Európska únia dôsledne znovu potvrdila svoj plný záväzok pokračovať v humanitárnej pomoci pre pásmo Gazy.
Únia je veľkým darcom.
V roku 2006 dosiahla celková suma pomoci Únie od Komisie a členských štátov hodnotu 688 miliónov EUR.
V roku 2007 Komisia pridelila viac než 425 miliónov EUR rozdelených na humanitárnu a sociálnu pomoc, strategickú podporu vytvorenia Palestínskeho štátu a poradenstva v oblasti hospodárskych reforiem.
Jedným z podporovaných prostriedkov smerovania pomoci darcov s ohľadom na komplexnú situáciu v oblasti bol dočasný medzinárodný mechanizmus, ktorého platnosť bola predĺžená o tri mesiace do konca roka.
Komisia navyše plánuje reštrukturalizovať pomoc vláde prezidenta Abbasa a premiéra Fayada s cieľom jej zefektívnenia a zlepšenia jej výkonnosti.
Myslíme si však, že Európska únia by nemala niesť finančné bremeno sama a že by bolo preto potrebné, aby aj ostatní partneri, hlavne arabské štáty, prispeli k tomuto úsiliu a znášali časť nákladov na budovanie Palestínskeho štátu.
EÚ zdôraznila význam znovuotvorenia vstupných a výstupných miest v pásme Gazy s ohľadom na zabezpečenie pohybu ľudí a tovarov v súlade s dohodou o prístupe a pohybe.
V rámci európskej podpory sa predpokladá aj pomoc súkromnému sektoru, ktorý je hnacou silou hospodárskeho rozvoja z dlhodobého hľadiska, a to hlavne poskytnutím pomoci palestínskej vláde na urovnanie jej dlhov voči súkromnému sektoru.
Sú to krátkodobé riešenia, pri ktorých sa nesmie zo zreteľa stratiť dlhodobý cieľ hospodárskeho rozvoja palestínskeho hospodárstva a finančného sektora.
V skutočnosti by sme mali vyhodnotiť dlhodobú perspektívu, aby sme sa dokázali postupne presunúť zo súčasnej fázy krízovej pomoci do fázy pomoci hospodárskemu rozvoju - teda prechodu z nenávisti k obchodu.
členka Komisie. - Vážený pán predsedajúci, pred dvomi týždňami som bola v New Yorku. Konalo sa tam mnoho stretnutí medzinárodného spoločenstva na tému Palestíny.
Uskutočnilo sa dôležité stretnutie štvorky, ktorej som stálou členkou ako súčasť delegácie EÚ, a stretnutie ad hoc Spoločného výboru najväčších darcov Palestíne v rámci prípravy na donorskú konferenciu, ktorá sa uskutoční pravdepodobne na konci decembra, po medzinárodnom stretnutí, ktoré sa momentálne pripravuje.
Ako už spomínal pán úradujúci predseda, hlavným záverom je pre nás všetkých to, že máme skutočne rozhodujúcu príležitosť, aby regionálni a medzinárodní partneri efektívne podporili mierový proces.
Musím povedať, a viem, aké je to ťažké, že som minimálne obozretne optimistická vzhľadom na perspektívu závažnej a dôležitej schôdze, ktorej hostiteľmi budú teraz v novembri Spojené štáty.
Chcem poďakovať tým, ktorí spomenuli naše príspevky. Dovoľte mi však tiež povedať, že som veľmi jasne a otvorene hovorila s našimi arabskými partnermi, pretože práve oni zatiaľ ešte neprispeli tak ako my.
Dôrazne som ich vyzvala, aby urobili to isté pre svojich arabských priateľov.
Sme pripravení plniť našu úlohu aj v budúcnosti a dúfame, že táto medzinárodná schôdza na Strednom východe bude ďalším krokom k pokračujúcim pozitívnym rozhovorom a snáď, keď nastane správna chvíľa, aj k Palestínskemu štátu, ktorý bude existovať bok po boku s Izraelom v rámci bezpečných hraníc.
Som si samozrejme vedomá toho, že dodávka humanitárnej pomoci do pásma Gaza je teraz náročnejšia.
Dva projekty v oblasti vody a hygieny financované humanitárnym úradom Komisie sa napríklad museli pozastaviť.
Partnerom realizujúcim tieto operácie sa nepodarilo doviezť potrebné materiály, pretože dovoz položiek, akými sú náhradné diely pre nemocnice a vodné čerpadlá, bol zakázaný.
Európska komisia sa však na túto situáciu neprizerala nečinne.
Práve naopak, humanitárna a energetická pomoc okupovanému palestínskemu územiu vrátane pásma Gaza dosiahla nebývalú úroveň.
Naďalej pokračujeme v podpore cennej práce Agentúry Organizácie Spojených národov pre pomoc a prácu v prospech palestínskych utečencov (UNRWA) v pásme Gaza.
Pán komisár Michel nedávno uviedol novú formu podpory prostredníctvom Svetového potravinového programu s cieľom reagovať na základné potreby tých najzraniteľnejších Palestínčanov.
Naša priama krízová podpora pre ľudí s nízkym príjmom a v sociálnej núdzi pokračuje prostredníctvom platenia sociálnych príspevkov.
V septembri sme vyplatili príspevky tridsiatim piatim tisícom chudobných rodín na Západnom brehu a v Gaze.
To len dokazuje pridanú hodnotu dočasného medzinárodného mechanizmu, ktorý dokáže účinne fungovať na celom okupovanom palestínskom území.
Do septembra presiahol objem palív poskytnutých do pásma Gazy hodnotu 90 miliónov litrov.
Toto palivo pokrýva 25 % alebo jednu štvrtinu potreby elektrickej energie miestneho obyvateľstva.
Práve z týchto dôvodov som na poslednej schôdzi v New Yorku požiadala štvorku o predĺženie tohto finančného mechanizmu až do decembra.
V New Yorku som tiež na niekoľkých stretnutiach s rôznymi účastníkmi dialógu pri niekoľkých príležitostiach opätovne prosila o pokrok v programe prístupu a pohybu.
Sme veľmi radi, že sa pán Tony Blair tejto problematike pozornejšie venuje a že sa snaží o ekonomickú možnosť rozvoja.
To, samozrejme, nie je možné bez slobody pohybu a prístupu, nehovoriac o odôvodnených obavách o bezpečnosť zo strany izraelskej vlády.
Verím, že môžeme urobiť omnoho viac a mali by sme to urobiť. Bude si to však vyžadovať väčšiu politickú vôľu, než tú, ktorú sme videli doteraz.
Súhlasím tiež s Parlamentom, že uzatvorenie prechodov do pásma Gaza má strašné následky na živobytie už aj tak zbedačeného obyvateľstva, ako aj na požadovanú humanitárnu odozvu.
Hraničný prechod Karni je k dnešnému dňu zatvorený takmer štyri mesiace, a preto naša pomoc musela smerovať cez prechody Karem Shalom a Sufa.
Považujeme to za dočasné riešenie, po prvé preto, že zariadenia na týchto prechodoch nepostačujú a výsledkom sú dodatočné manipulačné náklady - až do výšky 40 % nákladov na dodávky s pomocou - a po druhé preto, že obmedzenia týkajúce sa vybavenia, ktoré chceme prepraviť do pásma Gaza, spôsobujú problémy pre našu prácu na projekte.
Pri našom konaní musíme brať do úvahy aj nezákonné prevzatie pásma Gazy.
Naša politika je jednotná s líniou štvorky a pozíciou legitímnej vlády Palestínskej samosprávy, pričom, samozrejme, podporujeme prezidenta Mahmouda Abbasa.
Dňa 23. septembra sme my a naši partneri zo štvorky jasne prezentovali svoje pozície.
Vyjadrili sme veľké obavy z pokračujúceho uzatvorenia najväčších hraničných prechodov.
Zhodli sme sa na dôležitosti nepretržitej krízovej a humanitárnej pomoci bez prekážok a vyzvali sme na nepretržité poskytovanie základných pomôcok.
Dovoľte mi ešte na záver povedať pár slov o situácii na Západnom brehu, na ktorý by sa nemalo zabúdať.
Aj napriek nedávnym oznámeniam zo strany izraelských úradov o znížení počtu hraničných prechodov je pravá skutočnosť, bohužiaľ, iná: veci sa zhoršujú.
Nielenže sa pokračuje v politike usporiadania a budovaní bezpečnostnej bariéry, ale navyše sa postavilo aj 48 nových hraničných prechodov. Uvádza to posledná správa OTCHA.
Je rozhodujúce, aby sme pokročili v programe o prístupe a pohybe.
V opačnom prípade maríme šance na budúci udržateľný Palestínsky štát.
Dovoľte mi ešte dodať, že už teraz, s výhľadom na ďalšiu schôdzu Rady pre zahraničné veci, prípravy na návrh záveru rokovania Rady veľmi zreteľne zdôrazňujú naliehavú situáciu v Gaze a podčiarkujú dôležitosť neprerušovanej krízovej a humanitárnej pomoci bez prekážok.
v mene skupiny PPE-DE. - Pán predsedajúci, opäť tu raz stojíme a opakujeme: situácia v Gaze je hrozná.
A opäť raz všetci súhlasíme: niečo treba urobiť.
Preto je pre mňa cťou, že môžem v mene skupiny PPE-DE predložiť toto uznesenie a vítam článok 5 plne podporujúci Dohovor z Marylandu.
Ak však môžem byť úprimná, môžem veriť, keď viem, že sme vás nabádali - a tu na tomto mieste som vás vyzývala začiatkom leta aj ja-, aby sme boli pripravení na reakciu na humanitárnu krízu a na pohotovostné plány?
Mnohí z vás si mysleli, že som žiadala o zahraničnú intervenciu.
Nie!
Len som vedela, že pripravenosť na humanitárne operácie nám pomôže reagovať rýchlejšie, keď dôjde k nevyhnutnému.
Je október a my sme takmer nepostúpili.
Ľudia v Gaze si, samozrejme, zaslúžia našu pomoc: naše okamžité, krátkodobé a rýchle riešenie.
Avšak za tie roky spolupráce na Strednom východe už všetci vieme, že rýchle riešenia sa nepočítajú.
V skutočnosti musíme vyriešiť príčiny utrpenia Palestínčanov.
Mnohí tu prítomní si myslia - a ja s tým jednoznačne nesúhlasím - že jedinou príčinou utrpenia je Izrael.
V Gaze som bola po prvýkrát v roku 1990.
Videla som napríklad aj mestá Hodeida, Tanta, Benghazi, Ismailia, ak mám vymenovať len zopár iných miest na Strednom východe, ktoré vyzerali veľmi podobne: žiadna okupácia, žiadna vojenská intervencia.
Zlé riadenie, korupcia, nepotizmus, policajné režimy - toto je Pudelskern.
Musíme ich pomenovať, musíme sa sústrediť na to, ako môžeme pomôcť tým, ktorí trpia z oboch strán.
Musíme sa vyzbrojiť trpezlivosťou, aby sme uvideli pravdu, aby sme analyzovali správne a objektívne, aby sme naplánovali pomoc, pripravili projekty šité na mieru, aby sme mohli investovať peniaze, učiť a viesť.
A aby sme boli nemilosrdní.
Aby sme boli rázni a zodpovední.
V Gaze sú súčasťou problému Turci, Briti, Egypťania, Izraelčania, Američania aj Európania.
Ale hlavnou časťou sú samotní Palestínčania.
Môžeme pomôcť len im.
Musia prestať používať vyhrážky, zneužívanie, násilie, terorizmus a zabíjanie.
Musia zastaviť korupciu.
Musia zastaviť nepotizmus a vojenské provincie.
(Predsedajúci prerušil rečníčku.)
v mene skupiny PSE. - (NL) Vážený pán predsedajúci, od polovice júla, odkedy sa moci v pásme Gazy chopilo hnutie Hamas, bolo jeden a pol milióna ľudí uväznených na mieste, ktoré sami obyvatelia nazývajú geto, farma pre dobytok.
Oblasť nesmú opustiť dokonca ani onkologickí pacienti.
Podľa stanoviska Izraela žijú na nepriateľskom území.
Do oblasti sa dostanú len jedlo, lieky a niekoľko humanitárnych tovarov - ľudia však nemôžu žiť len z múky, šošovice a liekov.
Izraelská definícia humanitárnych tovarov je absurdne obmedzujúca.
Doviesť nemožno súčasti medicínskych zariadení, systém dodávky vody nemožno opraviť.
Neustále hrozí, že Izrael preruší dodávku energie.
Hospodárstvo pásma Gazy sa zrútilo, ľudia sú nezamestnaní a zúfalí a nezostali už žiadne peniaze.
Začína sa vyskytovať podvýživa.
Blokáda prináša zúfalstvo, zlosť a nenávisť, nie mier.
Pásmo Gazy zažíva neprijateľnú humanitárnu krízu.
Rastie volanie po pomoci, no jej cena sa navyše stále zvyšuje v dôsledku blokády.
Preto musia členské štáty poskytovať väčšiu finančnú podporu pre organizáciu UNRRA a ďalšie organizácie na mieste.
K tomuto kroku už pristúpila Európska komisia a niektoré členské štáty.
Aj Európsky parlament včera hlasoval za zvýšenie pomoci.
Moja skupina naliehavo vyzýva Radu, aby toto rozhodnutie podporila.
Samotná pomoc však nestačí.
Predsedníctvo sa k téme dnes večer vyjadruje nesmelo a opatrne. No Európska únia nemôže ďalej niesť morálnu zodpovednosť za poskytovanie pomoci, pričom sa vyhýba politickým činom smerujúcim proti blokáde.
V mene svojej skupiny chcem preto požiadať predsedníctvo, Radu a Európsku komisiu, aby vyzvali Izrael na okamžité ukončenie blokády.
Všetci obyvatelia v pásme Gazy sú potrestaní, čo je na základe článku 33 štvrtého Ženevského dohovoru nezákonné.
Tento spôsob navyše neprospieva Izraelu a Európska únia by to namiesto svojej pasívnej pozície mala Izraelu povedať - presne preto, že je to spojenec.
Dalo by to význam dohode o partnerstve s Izraelom, pretože len konaním proti blokáde EÚ spravodlivo uplatní časť o ľudských právach.
v mene skupiny ALDE. - Vážený pán predsedajúci, nebudem teraz hovoriť sa svoju skupinu, ale ako poslanec, ktorý videl veci, ktoré by radšej nevidel.
Dúfam, že pán minister neverí svätuškárskym táraninám, ktoré čítal v tomto Parlamente.
Predpokladať čo i len na chvíľu, že politika tejto Európskej únie je nestranná, je jednoducho smiešne.
Všetci vieme, že vedieme politiku dvojitých štandardov.
Očakávame a vyžadujeme, aby Palestínčania poslúchli každú požiadavku.
A sotva žiadame, aby Izraelčania splnili naše želania.
Tieto dvojité štandardy zapáchajú.
Pán komisár, pamätáte sa, ako ste tu stáli len pred niekoľkými mesiacmi, po tom, ako sa palestínska delegácia vrátila zo stretnutia s pánom Haniyehom v Gaze, pred pádom palestínskej jednotnej vlády, a ako ste tomuto Parlamentu hovorili, že chcete urobiť všetko, čo sa dá na podporu tej vlády?
V priebehu štrnástich nocí to, samozrejme, padlo!
Padlo to sčasti preto, že sme odmietli hovoriť so zvolenými zástupcami.
Odmietli sme hovoriť s pánom Haniyehom a, čo nie je nič prekvapivé, po podkopaní demokratických síl moc prevzali sily násilia.
Zdá sa, že sa z histórie nikdy nepoučíme.
Musíme prestať ignorovať želania palestínskeho ľudu.
Musíme začať rešpektovať demokratické sily a musíme pripustiť, že mier nemožno dohodnúť bez komunikácie s nepriateľom.
(potlesk)
Ak budeme naďalej odmietať, zaoberať sa týmito prvkami v Hamase, ktorý nám chce vyjsť v ústrety, bude nemožné dosiahnuť presadenie mieru na Strednom východe.
Pred nami je jedna otázka týkajúca sa návrhu uznesenia: prečo čo i len pomýšľame na to, že by sme dali Gaze finančné prostriedky?
Čo to má spoločné s Európskou úniou?
Gaza je izraelským zajateckým táborom!
Nemá s nami nič spoločné.
To Izraelčania by mali zodpovedať za životy jedného a pol milióna ľudí.
To oni sú strojcami ich biedy.
Nie je našou zodpovednosťou poskytovať peniaze našich daňových poplatníkov na plnenie povinností Izraela.
A napokon, vrátim sa k otázke nestrannosti. Za posledných pár týždňov počúvame, že obranné sily Izraela dali príkaz na konfiškáciu ďalšej palestínskej zeme, aby postavili cesty, ktoré umožnia stavbu osady E1 - ďalšie rozšírenie židovských osád vo východnom Jeruzaleme - v rozpore so všetkými záväzkami, ktoré sme od Izraelčanov požadovali, a v rozpore so všetkými nádejami na úprimný záver z nastávajúcich mierových rokovaní.
Palestínčania sa pozerajú, ako im všetky nádeje na životaschopný, nezávislý Palestínsky štát miznú pred očami. Čo s tým bude robiť Európska únia?
Viete veľmi dobre, že neurobí nič. Len vyriekne niekoľko slov a neurobí nič konkrétne!
v mene skupiny UEN. - (PL) Vážený pán predsedajúci, bol som jedným z päťčlennej delegácie Európskeho parlamentu, ktorá strávila niekoľko dôležitých dní na palestínskom autonómnom území.
Môžem kategoricky vyhlásiť, že charakter našej misie bol humanitárny, nie politický.
Hovorím to preto, že nechcem, aby sa naša rozprava zvrtla na veľmi politickú, v ktorej by sa Európsky parlament ocitol v úlohe žalobcu konajúceho voči niekomu.
Bol by som rád, ak by sme zostali nad politickými spormi a uvažovali, ako môžeme pomôcť občianskej Palestíne.
Povedzme si to však jasne - zdá sa, že zvyšovanie životnej úrovne v pásme Gazy, normálne fungovanie nemocníc a škôl, úplný prístup k pitnej vode, potravinám a elektrickej energii, možnosť normálne pracovať v poľnohospodárstve by s najväčšou pravdepodobnosťou spôsobili uvoľnenie napätia v palestínsko-izraelských vzťahoch a zaistili oslabenie nepriateľského potenciálu, ktorý sa dotýka židovských osadníkov, izraelských osadníkov a Štátu Izrael.
Pred niekoľkými mesiacmi som tu v Parlamente hovoril o sporných textoch v niektorých palestínskych školách, v palestínskych učebniciach, no teraz sme sa presunuli z jedného extrému do druhého.
Už nemôžeme kritizovať určité aspekty palestínskeho vyučovania, pretože tento systém vyučovania je preč.
No táto minca má aj druhú stranu, vnútorný palestínsky pohľad.
Politický pat medzi hnutiami Hamas a Fatah a táborom prezidenta Abu Mazena pokračuje.
Táto bezvýchodisková situácia sťažuje pôsobenie palestínskych inštitúcií a tým ubližuje Palestínčanom, ktorí tam žijú. A to určite nie je chyba Izraela.
Veľa hovoríme o trvajúcom mieri medzi štátom Izrael a Palestínčanmi, no je to trochu ako hovoriť o dome a o tom, že začneme so strechou.
Vždy by sme mali hovoriť o budovaní od základov nahor. A tými základmi sú v tomto prípade zlepšenie fungovania palestínskeho vedenia, verejných inštitúcií a humanitárnej pomoci pre ľudí Palestíny.
v mene skupiny Verts/ALE. - (DA) Pán predsedajúci, návšteva Západného brehu a pásma Gazy pred niekoľkými týždňami, ktorá tu už bola spomenutá, bola šok - dokonca aj pre tých z nás, ktorí tam už mnohokrát boli.
Uzatvorenie hraníc zo strany Izraela a nekonečné blokády ciest znemožňujú rozvoj zdravého hospodárstva a dodržiavanie pravidiel EÚ o humanitárnej pomoci.
Rada a Komisia by mali okamžite zasiahnuť, aby pomohli dostať palestínske hospodárstvo späť na nohy.
Dovoľte mi vyjadriť sa jasne: bez takejto intervencie nemôže mierová konferencia uspieť.
Ako to už niekoľkokrát opakovane odznelo, hospodársky aspekt sa nedá oddeliť od politického.
Inými slovami, izraelská okupácia sa musí skončiť. Inak mier nikdy nenastane.
Okrem hospodárskej vyčerpanosti začína dochádzať aj k radikalizácii Palestínčanov.
Rastie medzi chudobnými - a tých je stále viac a viac v dôsledku izraelskej blokády - a medzi mladými ľuďmi.
Staršie generácie Palestínčanov opakovane varujú, že mladí ľudia, ktorí dnes vyrastajú, nikdy nežili bok po boku s Izraelčanmi a že ich jedinou skúsenosťou vo vzťahu k ním sú škaredé steny, vojenské vpády a mladiství vojaci ponižujúci ich otcov.
Toto nie je cesta, ako vytvoriť mier, len nezmieriteľných nepriateľov.
Neexistuje ani žiadna dôvera voči EÚ, ktorá ignorovala demokratické voľby na palestínskych územiach a ktorá izolovaním hnutia Hamas preukázala diplomatickú nekompetentnosť a znovu aj dvojité štandardy.
Pokiaľ nebudú všetci Palestínčania zastúpení v prebiehajúcich rokovaniach, k mieru nedôjde, a to vedia všetci, ktorí sú vo veci zaangažovaní.
Ako už spomínal pán Davies a ďalší, všetky nádeje na mier sa rozbijú, ak, ako bolo oznámené, vláda Izraela znárodní E1.
USA aj EÚ sa vyjadrili nie nejasne, že sa to nesmie stať.
Otázka, na ktorú by teraz Rada a Komisia mali odpovedať, znie, aké konanie je naplánované, aby sa zabránilo vyvlastneniu palestínskeho Východného Jeruzalema.
v mene skupiny GUE/NGL. - (IT) Pán predsedajúci, dámy a páni, jedna minúta je nič.
Pán Lobo Antunes hovoril o odvážnych gestách a krokoch. Odvážny krok, ktorý by mal urobiť pán Olmert, je uzatvoriť všetky nové osady, oslobodiť tisíce Palestínčanov, zastaviť vojenské nájazdy do Západného brehu, odstrániť hraničné prechody a zrušiť blokádu pásma Gazy!
Na rokovania by mal prísť s konkrétnymi krokmi. No namiesto toho sme včera videli nové zabavenia zeme vo vnútri Jeruzalema.
Odvážny krok, ktorý by mala urobiť Európska únia, je odmietnuť všetky formy kolektívnych trestov, ktoré na civilné obyvateľstvo uvalila izraelská vláda.
Naše plány v pásme Gazy sú zablokované, pretože neexistuje cement, neexistujú potrubia, náklady sa vyšplhali na štvornásobok a organizácia UNRWA naďalej nabáda ku krízovým opatreniam.
V uznesení, ktoré zajtra prijmeme, vyzývame na odstránenie blokády pásma Gazy a na voľný pohyb ľudí a tovarov na všetky miesta. No vieme, že palestínska otázka nie je humanitárna.
Naša zodpovednosť je politická: tou zodpovednosťou je ukončiť vojenskú okupáciu a vyzvať dva národy a dva štáty, aby boli schopné spolu existovať vo vzájomnom bezpečí.
v mene skupiny IND/DEM. - (NL) Pán predsedajúci, koncom minulého týždňa delegácia z nášho Parlamentu diskutovala o vážnej situácii na Strednom východe s našimi americkými kolegami v rámci dialógu transatlantických zákonodarcov (TLD).
Počas neho nám dal americký mierový vyjednávač Dennis Ross veľmi praktickú radu ponúknuť palestínskemu obyvateľstvu pomoc z jeho nepríjemnej existencie.
Potrebná je sieť spoľahlivých a politicky nezávislých mimovládnych organizácií.
Rada a Komisia: v akom rozsahu vidíte skutočné možnosti na Západnom brehu i v pásme Gazy?
Zastávam teraz stanovisko, že príčinou súčasnej internej a externej krízovej situácie v pásme Gazy je správanie hnutia Hamas.
Neustále znižuje autoritu štátu Izrael a za zákonné prehlasuje násilie voči takzvaným izraelským a palestínskym disidentom.
Pán predsedajúci, nedávna brutálna vražda palestínskeho kresťana Rami Ayyada, ktorý mal len tridsať rokov, zdôrazňuje nebezpečnú pozíciu tejto menšiny v pásme Gazy.
Očakávam, že Rada a Komisia budú venovať pozornosť kresťanskej menšine a poskytnú jej podporu na všetkých palestínskych územiach.
Pán predsedajúci, pán Davies sa pred časom pýtal, akú úlohu zohrala Európska únia na Strednom východe.
Viem, samozrejme, že je to rečnícka otázka, pretože sa skutočne snaží nájsť riešenie. Je však skutočnosťou, že Európska únia má priamy záujem na výsledku mierového procesu na Strednom východe.
Hovorím z volebného obvodu v Yorkshire, z ktorého pochádzali štyria atentátnici, ktorí pred niekoľkými mesiacmi zaútočili na Londýn.
Motivovalo ich to, čo sa dialo na Strednom východe.
A rovnako aj atentátnikov v Madride.
To znamená, že bezpečnosť v Európe je priamo prepojená so Stredným východom.
Zároveň sa domnievam, že máme aj historické a humanitárne záväzky voči mierovému záveru.
Napokon, mierový proces je pomalý a nerovnomerný a viedol k početným iniciatívam, početným medzivládnym konferenciám - v Madride, v Osle a na ďalších miestach.
Teraz, v októbri 2007, sme sa dostali do bodu, keď sa takmer so zúfalstvom pokúšame nájsť nejaké riešenie.
Preto si myslím, že nadišiel čas na nejaké spravodlivé radikálne nové myslenie.
Jedna z vecí, ktorú by som chcel spomenúť, je, že posledné rozhovory medzi pánom Olmertom a pánom Mahmoudom Abbasom o prakticky konečnom riešení stavu, by mali odrážať rokovania, na ktorých sa zúčastnil sám pán Olmert ako mladý poslanec v roku 1987. Na nich on a Organizácia pre oslobodenie Palestíny (PLO) v skutočnosti súkromne rokovali o hlavnom meste Palestínskeho štátu vo Východnom Jeruzaleme, o hraniciach z roku 1967 a o návrate osadníkov.
Inými slovami, k riešeniu sa dostal v roku 1987. A možno teraz, túto jeseň, nadíde čas, keď sa títo dvaja vodcovia, povzbudzovaní medzinárodným spoločenstvom, stretnú, aby v rámci mierového procesu na Strednom východe radikálne sformovali budúcnosť mierového riešenia s dvomi štátmi.
Pán Triantaphyllides a jeho delegácia, ktorí pred časom odišli do Palestíny, sa vrátili s dvomi zásadnými závermi.
Sústreďme sa na humanitárnu situáciu v Palestíne, ale myslime aj na úlohu, ktorú môžu v tomto procese zohrávať poslanci zvolení tam, aj kdekoľvek inde.
Nemalo by sa na nás zabúdať.
(FR) Vážený pán predsedajúci, počas prípravy tohto uznesenia sme si povedali "žiadna politika, len humanitárny rozmer".
Nemožno tolerovať, že dnes v obrovskom otvorenom gete pomaly zomiera národ naháňaný kamerami celého sveta, že národ vykrváca bez práva na rozvoj, slobodný pohyb a vzdelanie detí, no je to národ, za ktorého prežitie platíme vysokú cenu a ktorý predovšetkým nesmie zomrieť kvôli nám, pretože to by nás pošpinilo a naše demokracie by si s tým nevedeli poradiť.
Európska únia v tomto roku zaplatí viac než 300 miliónov EUR, aby tejto kríze zabránila.
Je to príliš málo, aby to zachránilo Palestínčanom životy, no je to desaťkrát, stokrát príliš veľa, pretože ak by sa rešpektovali všetky medzinárodné záväzky, štvrtý ženevský dohovor a ľudské práva, nebolo by to potrebné.
Hanba getu!
Hanba nám Európanom!
Boli sme schopní podporiť Berlín, keď v ňom boli ľudia obkľúčení!
Hanba tým z nás, ktorí sa tešili z pádu múra v Nemecku so slzami radosti, no ktorí sú teraz väzňami a komplicmi iných stien a iných get!
Zrušte uzatvorenie!
Humanitárna stránka dnes nemôže dovoliť zabudnúť na politickú.
24. septembra vydala izraelská vláda príkaz na konfiškáciu 110 hektárov zeme v štyroch arabských dedinách medzi Jeruzalemom a Jerichom, aby postavili cestu, ktorá definitívne rozdelí Západný breh na dve časti.
Je to starý izraelský plán z roku 2004, ktorý Európa a dokonca aj Spojené štáty vždy odmietali.
Dnes, krátko pred začiatkom medzinárodnej schôdze vo Washingtone, je to skutočná časovaná bomba.
Ako môžeme stále snívať o dvoch štátoch existujúcich spolu mierovo s obkľúčeným pásmom Gazy a Západným brehom rozdeleným na dve časti?
Dňa 8. februára 2005 v Šarm al-Šajchu Sharon vyásil: "Máme príležitosť začať novú cestu.
Po prvýkrát po dlhom čase existuje v našom regióne nádej na lepšiu budúcnosť pre naše deti a vnukov."
Je to mimoriadne krehká príležitosť, ktorú chcú extrémisti rozbiť.
Ak táto cesta a mnoho ďalších uzrie svetlo sveta, extrémisti vyhrali.
Architekti a zemepisci teraz používajú perverznejšie zbrane než bomby.
Obkľučujú Palestínu stenami a cestami, ktoré drvia každý sen o životaschopnom štáte.
(potlesk)
Pán predsedajúci, nie je nič demoralizujúcejšie, než život prežitý v chudobe, život bez perspektív a život skazený konfliktom.
Humanitárna katastrofa sužuje ľudí v Gaze a je zrejmé, že jediným cieľom, ktorí izraelskí a palestínski vodcovia sledujú, je prenos bolesti, chudoby, biedy a nenávisti na novú generáciu mladých Palestínčanov.
Priamym dôsledkom izraelskej blokády pohybu ľudí a tovarov je to, že deti nemajú ani základné vzdelávacie zariadenia.
Ľuďom sa upierajú základné služby, ktorí všetci z nás v tomto Parlamente považujeme za samozrejmé.
Rybári, farmári a ďalší obyvatelia nemôžu obchodovať, čo ničí ich živobytia.
Vďaka obmedzeným zdravotníckym službám a starostlivosti jednotlivci prežívajú zbytočnú bolesť a zbytočne zomierajú.
A to všetko sa odohráva na pozadí násilia a útlaku.
MVO odhadujú, že v Gaze pribudlo takmer 2 000 ľudí so závažným postihnutím.
Ide predovšetkým o mladých ľudí, ktorí sú postrelení tankami alebo strelnými zbraňami, často s následkom straty končatiny, poškodením mozgu alebo zranením miechy. No organizáciám, ktoré podporujú telesne postihnutých ľudí, bránia v práci izraelské blokády a nie sú schopné získať špecializované zásoby, ktoré požadujú!
Izrael musí splniť svoje medzinárodné záväzky, ako napríklad Ženevský dohovor, aby sa zaručil tok humanitárnej podpory, humanitárnej pomoci a základných pomôcok a aby sa otvorili hranice.
Rada a Komisia nesmú poľaviť v tlaku, no musia hovoriť so všetkými stranami.
Je to jediná cesta, ako nájsť riešenie.
Nemá zmysel hovoriť, že sa s jednou stranou nebudeme rozprávať.
Musíme nájsť riešenie tak, že budeme hovoriť s každým.
Ak nič neurobíme, ľudia budú naďalej zbytočne zomierať.
1,3 milióna ľudí v Gaze bude naďalej prichádzať o svoju dôstojnosť a bolesť, chudoba, bieda a nenávisť sa budú ďalej prenášať na novú generáciu Palestínčanov.
(FR) Vážený pán predsedajúci, v čase, keď sú hraničné prechody do pásma Gazy uzatvorené a ovláda ich izraelská armáda, v čase, keď dennodenne dochádza k vražedným vpádom, v čase, keď naďalej rastie počet osadníkov na okupovaných územiach, v čase, keď pri porušovaní medzinárodných zákonov pokračuje výstavba múru a bezpečnostného dohľadu, sú tu medzi týmito múrmi, v Európskom parlamente, stále ešte ľudia, ktorí popierajú status Izraela ako okupujúcej mocnosti.
Je to šokujúce!
Izrael je okupujúca mocnosť a ako taký má povinnosti podľa Ženevského dohovoru, pričom za žiadnych okolností nesmie použiť kolektívny trest.
Bolo by rozumné, aby sme namiesto vysielania katastrofických signálov, ako sme to urobili napríklad pri pozastavení financovania dodávok paliva pre elektrárne v pásme Gazy, zaistili, aby si Izrael plnil svoje povinnosti.
Krokodílie slzy, ktoré sme ronili nad rozpormi medzi Palestínčanmi, sú naozaj nevhodné po tom, čo Európska únia nebola schopná podporiť úsilie Mahmouda Abbasa o začlenenie pragmatického krídla hnutia Hamas.
Viete si predstaviť niečo horšie?
Stavať Ramallah proti Gaze?
Rozhodovať o tom, kto sú dobrí Palestínčania a pomáhať im zbaviť sa tých zlých?
Kto môže veriť v trvajúce riešenie, ak nie je zaručená politická a územná jednota Palestíny?
Kto môže veriť, že mier pre Izraelčanov a Palestínčanov sa dá vybudovať prostredníctvom politiky, ktorá v skutočnosti vedie k radikalizácii ľudí Izraela a Palestíny?
Humanitárna situácia v pásme Gazy porušuje všetky normy ľudskej dôstojnosti.
Čím skôr je potrebné zabezpečiť zrušenie blokády pásma Gazy.
Na Izrael je potrebné vyvinúť náležitý tlak.
Táto otázka viac nemôže byť tabu. Pýtam sa vás, Rada a Komisia, aké opatrenia plánujete použiť, aby ste podporili zrušenie blokády a prinútili Izrael dodržať svoje povinnosti a záväzky?
Pýtam sa, čo plánujete urobiť, aby sa Izrael vzdal svojich plánov rozdeliť Západný breh na dve časti prepojením Jericha s Východným Jeruzalemom mesiac pred medzinárodnou konferenciou?
(potlesk)
(EL) Pán predsedajúci vývoj v Palestíne napreduje mimoriadne rýchlo a sotva nám necháva nejaký čas na reakciu.
Hovoríme teda o humanitárnej situácii v Gaze, pričom izraelské úrady sa jednostranne rozhodli vyvlastniť tisíce hektárov arabskej zeme, aby mohli pokračovať s plánom na E1, výstavbou cesty, ktorá z praktického hľadiska rozdelí Západný breh na dve časti.
Viete, že medzinárodné spoločenstvo bolo proti tomuto plánu.
Domnievam sa, že by bolo užitočné, aby Parlament zaujal k tejto veci stanovisko.
Politický vývoj v zákulisí to však nedovolil.
Výsledok je jednoduchý: znovu sme raz len pozorovateľmi, pričom situácia v Palestíne sa ešte zhoršuje. Každý deň sa oslabuje vyjednávacia pozícia Palestínčanov a tieň padol aj na všetky existujúce vyhliadky na úspech na blížiacej sa medzinárodnej konferencii o palestínskej otázke v novembri.
Pán predsedajúci, minulú noc som mal tú česť zúčastniť sa inaugurácie bruselských kancelárií skupiny Európski priatelia Izraela, ktorej činnosť vychádza z predpokladu, že by sme mali podporovať právo demokratického Izraelského štátu na existenciu a prosperitu.
Naproti tomu sa hnutie Hamas podľa svojej charty z roku 1988 zaviazalo k zničeniu Izraela a zostáva teroristickou organizáciu, ktorú EÚ zakazuje.
Vôbec ma neprekvapuje, že sa toto uznesenie snaží zvaliť veľkú časť viny za súčasnú situáciu v Gaze na Izrael.
Je jasné, že jednostranné izraelské stiahnutie z pásma Gazy ako gesto dobrej vôle, územie za mier, má pre kritikov Izraela len veľmi malý význam.
Uznesenie hovorí o humanitárnej kríze v Gaze bez toho, aby sa zaoberalo dôvodmi jej vzniku.
Výzva hnutia Hamas palestínskym voličom informovala o tom, že hnutie poskytlo mnoho sociálnych služieb, ktoré skorumpovaná administratíva hnutia Fatah zanedbala.
No teraz sú tie isté školy bez detí, ktoré sa boja opustiť svoje domovy.
Nemocnice ošetrujú ľudí zranených v každodennom násilí, ktoré charakterizovalo násilné prevzatie pásma Gaza hnutím Hamas a porážku sekulárneho hnutia Fatah.
Predného kresťana z Gazy, Ramiho Ayyada, zavraždili minulú sobotu a v nedeľu hnutie Hamas vypálilo svojvoľne na Izrael osem mínometov a jednu raketu Kaťuša.
Hamas dokonca ostreľoval hraničný prechod v Khani.
Uznesenie zároveň vyzýva Izrael, aby podnikol kroky na zaistenie voľného prechodu humanitárnych zásob a základných pomôcok.
Izrael v skutočnosti nezastavil pohyb tovarov ako potraviny, elektrická energia či voda do pásma Gaza a naozaj koná zdržanlivo a umiernene, aj keď naň hnutie Hamas vojensky útočí.
Uvedomujem si, že Izrael dospel k záveru, že môže od tohto Parlamentu očakávať stabilný tok invektív, no mal by zároveň vedieť, že tu, ako aj v celej Európe, má aj priateľov, ktorí sa snažia o mier a bezpečnosť v oblasti.
K tomu však nikdy nedôjde, pokiaľ budú toľkí poslanci v tomto Parlamente tak ochotne zhovievaví voči programu hnutia Hamas.
Vážený pán predsedajúci, humanitárna kríza vyžaduje humanitárnu odozvu. Našou prvou prioritou by dnes malo byť riešiť fakt, že zdravotné pomôcky a školské knihy sa zadržiavajú na jednej strane hranice, pričom študenti a chorí čakajú na tej druhej.
Medzinárodné humanitárne právo stanovuje Európskej únii priamy záväzok konať. A štyri mesiace po odrezaní prístupu do pásma Gazy je náš priamy záväzok pomocnej misie na hraniciach záväzkom, ktorý neplníme.
Ďakujem komisárke za obozretný optimizmus, ktorý dnes vyjadrila vo vzťahu k obnoveniu mierového procesu a k fungovaniu dočasného medzinárodného mechanizmu.
Samozrejme, nabádame ju, aby urobila všetko, čo môže.
Súhlasím s pánom Tannockom, že by sme mali odsúdiť raketové a mínometné útoky palestínskych militantov. Jeho sťažnosti by však boli oveľa dôveryhodnejšie, ak by odsúdil aj zabíjanie civilistov izraelskými obrannými silami v rámci vzdušných raketových útokov.
Žiadam Vás, pani komisárka, ako aj úradujúce predsedníctvo, aby ste neodkladne vydali vyhlásenie odsudzujúce prevzatie ďalších troch percent územia Západného brehu medzi Jeruzalemom a Jerichom v rámci plánu zabratia E1, ktoré bolo oznámené dnes ráno.
(Predsedajúci prerušil rečníka.)
Nadväzujúc na vyhlásenie Európskeho parlamentu z 21. júna o programe MEDA a finančnej podpore Palestíne a hodnotiacu správu z 12. júla 2007 o Blízkom východe a s plným vedomím vyhlásenia kvarteta z 23. septembra toho roku je dôležite, že my chceme ako Európsky parlament povedať jasné stanovisko k situácii v Palestíne.
Musíme sa však na to pozrieť minimálne v dvoch rovinách, humanitárno-ekonomickej a politicko-bezpečnostnej.
V rovine humanitárno-ekonomickej je úlohou Európy, ktorá schválila pre Palestínu skutočne obrovské finančné prostriedky, aby táto podpora a humanitná pomoc bola aj technicky vykonateľná.
Nie je prípustné, aby radové obyvateľstvo Palestíny nemalo prístup k liekom, aby boli ničené zdravotnícke zariadenia, školy a obydlia.
Veď prístup k zdravotne neškodnej vode a potravinám je často znemožnený blokádou pohybu osôb a tovaru.
V rovine politicko-bezpečnostnej treba jasne povedať, že tak ako medzinárodné spoločenstvo uznáva právo na existenciu palestínskej autonómie, musí aj Palestína vrátane vládnuceho hnutia Hamas uznávať štát Izrael.
Hamas sa doteraz žiadnym činom nedištancoval od vlastnej zakladajúcej listiny, kde jeden z cieľov je "zničiť štát Izrael".
Tu tkvie politický problém, ktorý je eskalovaný formou ozbrojeného konfliktu, terorizmu na jednej strane i tvrdých odvetných akcií na strane druhej.
Pán predsedajúci, dovoľte mi najprv povedať, že pán Tannock robí svojou slepou podporou izraelských nezákonných aktivít voči Palestínčanom, hlavne vo vzťahu k pásmu Gazy, Izraelu medvediu službu.
Podporujem toto uznesenie vrátane odseku 5.
Humanitárna kríza v Gaze nie je nič nové a nič nepredpokladané.
Tí z nás, ktorí oblasť pravidelne navštevovali v posledných rokoch, stále varovali pred izraelskými akciami, ktoré privádzali obyvateľstvo do zúfalstva.
Hospodárstvo teraz padá voľným pádom.
Sociálne služby prakticky skolabovali.
Rozšírená je podvýživa a chronické choroby, pričom lieky nie sú k dispozícii.
Gaza momentálne v plnej miere závisí od vonkajšej pomoci, ktorú blokujú izraelské embargá.
Je to väznica, ktorú pevne ovláda Izrael. A my nemôžeme dovoliť, aby prosperita ľudí v Gaze bola držaná ako rukojemník politickému manévrovaniu, ktoré prebieha.
Dúfam, že toto manévrovanie povedie k mierovým rozhovorom.
Zavrhujem jednostranné izraelské rozhodnutie zabrať zem štyroch arabských dedín, ktorým sa Východný Jeruzalem odreže od Západného brehu.
Mrzí ma, že ani Rada, ani Komisia sa o tomto nezmienili a prekvapilo by ma, ak by o tom nevedeli.
Vieme o tom v tomto Parlamente a vie o tom verejnosť.
Toto konanie zo strany Izraela úplne porušuje cestovnú mapu a porušuje dohodu o tom, že hranice z roku 1967 sa nezmenia bez spoločnej dohody medzi Izraelčanmi a Palestínčanmi.
(PL) Vážený pán predsedajúci, môžeme s nádejou očakávať, že rozpor sa časom vyrieši sám.
To je tá najprázdnejšia nádej, aká môže existovať.
Rastú nové generácie a konflikt pokračuje, dokonca sa ešte zhoršuje.
Človek by si myslel, že dva národy, ktoré sú si také blízke, Hebreji a Arabi, by mohli spolu existovať, nie však za podmienok hierarchického systému.
Každá závislosť jedného na druhom, nerovnosť, a predovšetkým nedostatočne suverénne štátna štruktúra pre Arabov bude neustálym zdrojom negatívnych emócií, názorov a odviet.
Ak Štát Izrael nedokáže prijať územné rozdelenie, obávam sa, že si viem len ťažko predstaviť mier v tejto oblasti.
Rovnaké právo na svoju krajinu, svoj štát, ako majú Židia, majú aj Arabi a Palestínčania.
Z historického hľadiska Palestína existovala pred druhou svetovou vojnou a ako vidíme, nie je jednoduché vymazať to z pamäte Arabov.
Situácia ľudí v Gaze sa každým dňom zhoršuje v takom rozsahu, že nevyhnutne speje k výbuchom nahromadenej agresivity, a jediné, čo môžeme robiť, je pozerať sa na to so zahanbením a smútkom.
Maximum, čo môžeme z našej strany urobiť - okrem snahy o upokojenie podnetov k vzájomnému zničeniu a okrem pokusov pri vyjednávaní - je rozšíriť humanitárnu pomoc pre ľudí a umožniť im žiť v maximálne možných hygienických podmienkach, zabezpečiť, aby mali niečo na jedenie a aby mali kam chodiť do školy.
Zdôrazňujem však, že toto je len náhrada za riešenie, riešenie, v ktorom, a to sa hanbíme priznať, nedokážeme byť vodcom.
Skúsenosti získané v strednej a východnej Európe v devätnástom a dvadsiatom storočí desia Európu a Afriku: jasne ukazujú silu národa usilujúceho o nezávislosť.
Aj tam máme dočinenia práve s takýmto snažením.
(FR) Pán predsedajúci, dámy a páni, Európska únia musí, samozrejme, urobiť všetko, čo môže, aby uvoľnila smrtiace zovretie obyvateľstva pásma Gazy v nebývalej humanitárnej kríze.
Osobne by som chcela poukázať na to, že označenie pásma Gazy izraelskou vládou ako nepriateľského objektu má množstvo dramatických následkov.
Izrael môže v tejto oblasti viesť operácie omnoho väčšieho rozsahu než v minulosti.
Izraelská energetická spoločnosť môže znížiť dodávky elektriny pre 1,5 milióna Palestínčanov pásma Gazy na úplné minimum a spoločnosť Mekorot určí prídelové dávky vody, ktorú distribuuje, pričom jej rozdelenie do okresov ponechá na hnutie Hamas.
Izraelská stratégia jasne zameraná na vyvolanie všeobecného povstania proti vodcom hnutia Hamas je neprípustná a môže viesť len k novému vystupňovaniu násilia.
Nehovoriac o nových osadách, ktoré premenia Palestínu na ďalší Bantustan.
Ako členka štvorky by som bola osobne rada, ak by Európska únia získala ubezpečenie, že jediným cieľom mierovej konferencie naplánovanej na november nie je poskytnúť Spojeným štátom cestu von z patovej situácie, v akej sa nachádza v Iraku a Afganistane, ale že je to skutočný samit za mier spájajúci všetky arabské zúčastnené strany.
Vážený pán predsedajúci, civilisti sú tichými obeťami každého konfliktu a my máme záväzok, v skutočnosti povinnosť, postaviť sa a chrániť ich a žiť podľa prísľubu laureáta Nobelovej ceny Elieho Wiesela "nikdy sa mlčky neprizerať na to, ako sú ľudské bytosti vystavené utrpeniu a poníženiu".
Vítam preto iniciatívu tohto Parlamentu hovoriť o situácii v Gaze, a rovnako vítam aj výzvu obsiahnutú v uznesení žiadať od Izraela splnenie jeho povinností a zaručiť tok humanitárnej pomoci do Gazy.
Dnes si však musíme položiť aj iné otázky.
Najprv by sme sa mali opýtať samých seba, prečo vždy, pri každom posune smerom k mieru sa stupňuje násilie?
Prečo vždy, keď sa rozumné hlasy z Izraela a palestínskych území snažia nájsť riešenie, nájdu sa teroristické skupiny, ktoré pozdvihnú zbrane proti mieru?
Prečo je obava z riešenia spočívajúceho v dvoch štátoch, Izraelského a Palestínskeho, žijúcich vedľa seba v mieri, taká strašná pre niektorých, že radšej obetujú bolesť a utrpenie svojho vlastného národa?
Neodvracajme sa od priznania, že zodpovednosť za hroznú situáciu ľudí žijúcich v Gaze leží priamo aj na pleciach hnutia Hamas, ktoré je proti urovnaniu, ktoré vyzýva na zničenie legitímneho člena Organizácie spojených národov a ktoré sa obáva mieru a propaguje násilie.
V roku 2005 bolo z Gazy vypálených 400 rakiet na Izrael.
V roku 2006 to bolo 1 726 rakiet.
V roku 2007 to bolo takmer tisíc rakiet.
Mnoho ľudí zomrelo, stovky boli zranené a tisíce ľudí bolo evakuovaných.
Sú medzi nimi aj civilisti: muži, ženy a deti.
26. septembra odpálila Gaza 54 mínometov na hraničnom termináli Sufa.
V nasledujúci deň sa cieľom stali hraničné prechody, o ktorých hovorila komisárka - Erez a Karem Shalom.
Stali sa cieľom, pretože pre hnutie Hamas uzatvorenie týchto prechodov predstavuje splnenie ich cieľa, a to nárastu utrpenia ľudí žijúcich vedľa územia Hamasu.
To je nesprávna stratégia.
Priznajme, že v Gaze existujú sily teroru a sily strachu, ktoré sa snažia profitovať z utrpenia svojich vlastných ľudí.
(PT) Jimmy Carter povedal v rozhovore z tohto týždňa, že od prezidenta Clintona sa neuskutočnili pod patronátom Spojených štátov amerických žiadne rozhovory v dobrej viere na tému Stredného východu.
Očakávania od medzinárodnej konferencie v novembri sú preto vysoké.
Očakáva sa, že dôjde k hmatateľnému posunu a že budeme naozaj schopní predpokladať časový horizont vyriešenia ľudskej drámy a konfliktu.
Humanitárna situácia v Gaze sa v súčasnosti zhoršuje.
Aj keď pred niekoľkými mesiacmi sme mali skutočnú otvorenú väznicu, ktorá sa sústavne uzatvára, je stále viditeľnejšia každý deň, keď počítame mŕtvych, keď vidíme hlad, strach, moc zbraní a ich účinok na oboch stranách múru na životoch civilistov.
Na základe Ženevského dohovoru sa naliehavo vyžaduje humanitárna pomoc a je nevyhnutnosťou, aby Izrael umožnil riadenie tejto pomoci.
Pohyb osôb a tovarov sa musí stať skutočnosťou, ak nechceme vidieť skutočnú ľudskú tragédiu v tomto pobrežnom páse.
Hlavnými cieľmi, ktorými by sme mali zaoberať na ďalšej mierovej konferencii, je ukončiť násilie a nájsť riešenie založené na existujúcich uzneseniach, ktoré umožnia Palestínčanom a Izraelčanom žiť spolu v mieri predtým než bude príliš neskoro.
Pán predsedajúci, pred 20 rokmi sme tu mali tri dejiská násilného konfliktu, ktoré vyvolali celosvetové zdesenie: južnú Afriku, Írsko a Stredný východ.
V prípade prvých dvoch došlo k uzmiereniu a politickej transformácii.
Na Strednom východe sa však žiaden pokrok nedosiahol.
Situácia je pravdepodobne ešte horšia.
Humanitárna katastrofa v Gaze nás zaväzuje konať s vedomím, že uzmierenie a politická transformácia sú možné, sú potrebné a sú účelné.
Rovnako je však jasné aj to, že Palestínčania a Izraelčania nemôžu svoje rozdiely vyriešiť sami.
Obe tieto strany sa uchyľujú k násiliu, ktoré len podporuje bezvýchodiskovú situáciu.
Humanitárna katastrofa v Gaze predstavuje jeden z najnižších bodov počas 60 rokov nepretržitého konfliktu na Strednom východe.
Žiadame bezpečnosť pre Izraelský štát a žiadame bezpečnosť pre štát Palestína.
Dnes nemáme ani jedno.
Potrebujeme novú cestu, nový spôsob.
Je zrejmé, že administratíva Spojených štátov má zodpovednosť a schopnosť uplatniť rozhodujúci vplyv na Izrael, ako napríklad vyzvať ho, aby zrušil blokádu Gazy.
A rovnako musí Európska únia viesť Palestínčanov, aby upustili od násilia, tak, aby obe strany mohli dosiahnuť svoje ciele bezpečnej štátnej suverenity prostredníctvom jediného dostupného efektívneho prostriedku, a to mierovým spôsobom.
Toto uznesenie bude postúpené parlamentom Palestíny, Izraela, Egypta a Euro-stredomorskému zhromaždeniu, a preto náš konštruktívny príspevok by mohol spočívať v podpore a propagovaní parlamentného dialógu, ktorý by nahradil existujúcu vojnu s cieľom vyhladiť nepriateľa. Tú musíme zastaviť, aby viac nemrzačila Svätú zem.
(FI) Pán predsedajúci, pani komisárka, v pásme Gazy je ľudské utrpenie.
Humanitárna kríza, ktorá v priebehu niekoľkých posledných mesiacov nepopierateľne prerástla do katastrofy.
Už to nie je len otázka nedostatku základných potravín.
Palestínske hospodárstvo sa zrútilo a podnikanie je ťažšie.
Každodenné životy ľudí boli zničené a organizácie pomoci nedokážu v oblasti pôsobiť.
Ľudia, ktorí tam žijú, sú chytení v blokáde, a ako spomínala pani komisárka, na Západnom brehu sa rysujú rovnaké problémy.
Občania Gazy sú obeťami nevydarenej politiky každej zo strán zúčastnených na kríze.
Jedna vec je hovoriť o hnutí Hamas ako o nepriateľovi a teroristickej organizácii a niečo úplne iné je vyhlásiť celé pásmo Gazy za nepriateľské územie.
Jedna vec je hovoriť o Izraeli ako o nepriateľovi a niečo úplné iné je odmietnuť spoluprácu s poskytovateľmi základných služieb a medzinárodnými organizáciami.
Aj keď strany zúčastnené na kríze dosiahli mŕtvy bod, obe majú zodpovednosť za základné humanitárne práva.
Uznesenie parlamentných skupín je mimoriadne priamym vyjadrením stanoviska ku kríze na Strednom východe.
Je zbavené akéhokoľvek postranného politického motívu.
Zostala jedine vážna obava Európy o životy ľudí v Gaze.
Rada by som všetkým pripomenula, že je to presne tá istá obava, ktorú sme vyjadrovali začiatkom tohto roka.
Nemôžeme sa postaviť na niektorú zo strán a ukazovať prstom.
Utrpenie nevinných ľudí spôsobuje, že túžba ospravedlniť a hľadať odôvodnenie situácie v Gaze sú nepodstatné.
Požadujeme len jediné: aby nám strany zúčastnené na kríze umožnili pomôcť a aby si predovšetkým pomohli sami, pretože je to ľudská kríza obrovského rozmeru.
Pani komisárka, dúfam, že prednesiete túto jednu požiadavku Európy týkajúcu sa situácie v Gaze stranám zúčastneným na kríze, Arabskej lige a štvorke.
Pán predseda, pani komisárka, dámy a páni, rád by som sa poďakoval vám všetkým za vaše poznámky a prejavy, ktoré som si pozorne vypočul.
Chápeme, že nepretržitá a trvalá podpora hospodárskeho rozvoja palestínskych území je jedným zo základných prvkov mieru.
Medzi bezpečnosťou, politickou stabilitou a hospodárstvom existuje úzke prepojenie.
Mier a bezpečnosť preto nemožno dosiahnuť, pokiaľ sa mierovým procesom, skutočne dôveryhodným mierovým procesom, nepoloží pevný a trvácny hospodársky základ.
Všetky tieto iniciatívy odrážajú náš záväzok pomáhať pri zlepšovaní životných podmienok palestínskeho obyvateľstva v Transjordánsku, ako aj v pásme Gazy.
To sú úlohy, ktoré by sme chceli uskutočniť, a sme presvedčení, že konferencia donorských krajín naplánovaná na december v Paríži poskytne príležitosť, aby mohlo medzinárodné spoločenstvo vyjadriť svoju podporu, dúfame, že praktickým spôsobom, palestínskym úradom a palestínskemu ľudu všeobecne.
Je podstatné, aby sa medzinárodné spoločenstvo neprestalo zaoberať ľuďmi v pásme Gazy a aby ich veľmi neistá humanitárna situácia nebola naďalej politickým faktorom nestability, napätia a nezhôd.
Rád by som povedal, že Európska únia má pripravenú politickú stratégiu mierového procesu na Strednom východe založenú na pevných pilieroch a zásadách, a práve preto je vítaným partnerom v politickom procese.
Zároveň máme aj jednotnú politiku pomoci pre tých, ktorí ju na palestínskych územiach najviac potrebujú.
Myslím, že čísla, ktoré som ja sám predstavil a o ktorých hovorila pani komisárka, to nepochybne dokazujú.
Dúfam, že v tomto smere budú všetci nasledovať príklad Európskej únie.
členka Komisie. - Pán predsedajúci, všetci vieme, že situácia v Gaze je dramatická.
Zároveň však vieme, že aj keď prispievame množstvom humanitárnej pomoci, napokon budeme musieť nájsť aj politické riešenie.
Ako som už hovorila predtým a ako pán úradujúci predseda spomínal teraz, toto medzinárodné stretnutie predstavuje veľmi dôležitú udalosť.
Všetky sme jasne vyjadrili, že nemôže zostať len príležitosťou na fotenie.
Musí to byť podstatné stretnutie, na ktorom, ako dúfame, sa rokovania a osobné rozhovory medzi premiérom Olmertom a prezidentom Abbasom prenesú do hmotnej podoby dôležitého úvodného dokumentu, zvlášť o veľmi dôležitých otázkach, keďže vieme, že jeho myšlienky musia ďalej rozvinúť pracovné skupiny.
Všetci vieme, že na stole je mnoho možných alternatívnych riešení.
Zároveň vieme, že až doteraz sa veľmi dlho nevyskytla príležitosť dostať tieto dve strany spolu na takomto medzinárodnom zhromaždení s podporou Európskej únie, s podporou USA, Ruska a Organizácie spojených národov, ako aj s podporou Arabskej ligy.
Veľmi dôležité je aj to, že tentoraz aj Američania vyhlásili, že sú pripravení prizvať takzvanú "kontrolnú skupinu" Arabskej ligy vrátane Sýrie a Saudskej Arábie.
Poukazuje to na to, že existuje určitá možnosť otvorenia sa.
Ako som už povedala, zároveň veľmi dobre vieme a bolo to zrejmé aj z druhého stretnutia Spoločného výboru ad hoc, že rokovania nemôžu mať len politický charakter.
Musíme urobiť zmenu aj priamo na mieste.
To je naozaj nevyhnutné.
Zahŕňa to propagovanie ekonomického rozvoja a je to súčasťou mandátu Tonyho Blaira, v ktorom ho chceme v maximálnej možnej miere podporiť. Je to totiž možnosť a príležitosť, ktorej sa musíme chopiť.
Vieme, samozrejme, a vie to aj on (viedla som s ním dlhé rozhovory), že predpokladom hospodárskej obnovy, ako jasne uviedla aj Svetová banka, je zlepšenie pohybu a prístupu, podpora súkromného sektora v Gaze, ktorý musí zostať súčasťou tamojšieho hospodárstva, a, samozrejme, podpora takých vecí, ako sú dobré vedenie.
Chceme vytvoriť životaschopný palestínsky štát, v ktorom bude všetko, dalo by sa povedať, politicky zrelé.
Súhlasím, že rýchle riešenie nestačí, no zároveň je zrejmé, že teraz potrebujeme, aby rokovania už konečne začali a projekty, ktoré môžeme rýchlo spustiť.
Na túto oblasť sa už pripravujeme, aby boli veci pripravené po medzinárodnom stretnutí a možno po alebo počas donorskej konferencie.
Zvažujeme projekty, ktoré sme, mimochodom, vybrali a podporili my, a rovnako aj Tony Blair, ako sú napríklad projekty na obnovu škôl, prostredníctvom ktorých ľudia uvidia, že sa niečo na mieste deje.
Existuje aj mnoho ďalších projektov, ktoré momentálne študujeme v snahe nájsť správne odpovede a na ktoré, samozrejme, budeme potrebovať aj podporu zo strany Izraela.
Je jasné, že musíme vziať do úvahy aj bezpečnostné obavy Izraela.
Napokon však musíme nájsť politické riešenie a je to prezident Abbas, ktorý bol zvolený za prezidenta všetkých Palestínčanov.
Musíme mu preto dôverovať, pracovať s ním a podporovať ho.
Ďakujem aj za to, že Komisia dostala veľmi štedrú možnosť v roku 2008 priamo získať o 10 000 EUR viac v rozpočte na Palestínčanov.
Jednoznačne to budeme potrebovať a bude to mimoriadne dôležité pre našu donorskú konferenciu.
Dovoľte mi ešte povedať, že to nie je len o podpore Vianoc, ako to spomínal pán Belder, ale aj o podpore najzraniteľnejších častí palestínskej populácie, ktorej jednu časť tvoria kresťania.
Naším kritériom je potreba, nie náboženstvo, ako som už predtým spomínala.
Dovoľte mi ešte povedať, že sme si veľmi dobre vedomí toho, čo mnohí z vás povedali.
Situáciu sme analyzovali.
Jedinou cestou je pokúsiť sa prísť s politickými riešeniami, a pritom sa zároveň snažiť zmierniť utrpenie v maximálnej možnej miere.
Dostal som návrh uznesenia predložený v súlade s článkom 103 ods. 2 rokovacieho poriadku.
Rozprava sa skončila.
Hlasovanie sa uskutoční zajtra, 11. októbra 2007.
Písomné vyhlásenia (článok 142)
písomne. - Pripájam sa k ostatným v rámci výzvy Izraelu, aby splnil svoje záväzky podľa Ženevského dohovoru, aby zaručil tok humanitárnej pomoci, humanitárnej podpory a základných služieb, ako sú elektrina a palivo, pre pásmo Gazy.
Izrael musí zrušiť blokádu pásma Gazy a zabezpečiť pohyb ľudí a tovarov v Rafahu v súlade s Dohodou o pohybe a prístupe a Misiou EÚ pre pomoc na hraniciach, ako aj pohybu tovarov v Karni.
Všetky inštitúcie Únie vrátane Rady, vysokého predstaviteľa pre spoločnú zahraničnú a bezpečnostnú politiku a Komisie sa musia postaviť čelom k svojej plnej zodpovednosti za realizáciu tejto Dohody.
Napokon chcem zopakovať výzvu Izraelu na zaručenie toku finančných aktív do pásma Gazy, ktorý je prerušený od 25. septembra 2007, keďže nedostatočný prístup k finančným aktívam má vážny negatívny vplyv na hospodársky, sociálny a každodenný život palestínskeho národa.
Námorná politika pre Európsku úniu
Ďalším bodom je rozprava o oznámení Komisie súvisiacom s námornou politikou pre Európsku úniu.
člen Komisie. - Vážený pán predsedajúci, dnešný deň je pozoruhodný.
Presne pred 500 rokmi nemecký kartograf Martin Waldseemüller vytvoril svoju pozoruhodnú jedinečnú víziu odvážneho nového sveta, v ktorom bola Európa prepojená s Afrikou, Áziou a Amerikou svojimi oceánmi a morami.
10. október je dňom, kedy kráľ Portugalska poveril Bartolomeua Diasa nájsť obchodnú cestu vedúcu do Ázie a v Spojených štátoch dnes oslavujú Kolumbov objav nového sveta.
Je to teda deň, ktorý stojí za pripomenutie si námorného sveta.
Za seba môžem povedať, že som hrdý, že som sem dnes, do tohto Parlamentu, mohol prísť a hovoriť o novej a vzrušujúcej námornej budúcnosti Európy.
Je to budúcnosť, ktorá stavia na silnom námornom dedičstve, ktoré Európa zdedila zo svojej minulosti, ktorá sa však zároveň pozerá strategicky dopredu na možnosti, ako rozvinúť blaho a prosperitu Európy úzko závislej od morí a oceánov.
Komisia dnes navrhla integrovanú námornú politiku Únie na základe svojej vlastnej zreteľnej vízie týkajúcej sa oceánov a morí.
Po prvýkrát počas svojej 50 ročnej existencie dnes Európska únia výslovne uznala, že v oblasti morí a oceánov potrebujeme jednotný prístup.
Tento radikálny posun má svoj pôvod v presvedčivom argumente, že námorná dimenzia je dnes prítomná prakticky v každom väčšom probléme, ktorý sa dnes týka Európy - energia, klimatické zmeny, inovácie, medzinárodná konkurencieschopnosť, tvorba pracovných miest, ochrana životného prostredia, obchodovanie, doprava a podobne.
Na ktorýkoľvek sektor sa pozrieme, uvidíme silné prepojenie medzi ním a námorným sektorom.
Bolo by nerozumné, a dokonca aj krátkozraké, ak by Európska únia riadila tieto oblasti politík bez zohľadnenia ich prekrývania s námornými záležitosťami.
Potrebujeme jednotnú víziu, ktorá umožní tvorbu politík súdržným a vše ponímajúcim spôsobom tak, aby sa maximalizoval potenciál týchto intenzívnych a komplexných vzájomných vzťahov.
V čase, keď diskusie o globálnom otepľovaní, globalizácii a konkurencieschopnosti EÚ získali novú naliehavosť, len ťažko môže niekto ignorovať nepopierateľnú potrebu námornej stratégie, ktorá priamo zasahuje do týchto otázok.
Teší ma, že dnes môžem oznámiť, že kolégium komisárov podporilo dokument o integrovanej politike, ktorý prinesie presne to, čo Európskej únii dodnes chýbalo: skutočnú, jednotnú víziu týkajúcu sa oceánov a morí.
Nejde pritom len o problematiku rybolovu alebo lodnej dopravy, či obchodu alebo regionálneho rozvoja, či výskumu alebo zamestnanosti, či životného prostredia alebo vzťahu k tretím krajinám.
Je to politika, ktorá zahŕňa, ktorá spája všetky tieto sily dokopy a rieši ich ako vzájomný celok.
Je to politika, ktorá bude čerpať a z ktorej budú čerpať ostatné politiky Spoločenstva.
Na dnešnom skoršom stretnutí kolégia sme v skutočnosti prijali balík dokumentov.
Tento balík pozostával z troch kľúčových komponentov.
Prvým je oznámenie, ktoré poskytuje podrobnosti vyššie zmienenej integrovanej námornej politiky pre Európsku úniu.
Dopĺňa ho akčný plán, ktorý vytyčuje prvé kroky smerujúce k realizácii politiky.
Potom tu máme oznámenie, ktoré stanovuje závery dosiahnuté na základe rozsiahlych a veľmi úspešných verejných konzultácií, ktoré sa konali v priebehu jedného roka.
Verím, že rýchlo uznáte kľúčové prvky balíka, pretože vo veľkej miere odrážajú priority, ktoré ste sami vyjadrili.
Dovoľte mi spomenúť len nasledujúce: nasadenie síl Európy na boj proti klimatickým zmenám prostredníctvom výskumu a inovácií, prostredníctvom sofistikovanejšieho plánovania s ohľadom na zraniteľné pobrežia a prevzatím vodcovskej úlohy v medzinárodných diskusiách; európska stratégia námorného výskumu a záväzok dokonalosti v oblasti technológie námorného výskumu a inovácií, pomocou ktorej sa splnia lisabonské ciele rastu a pracovných miest a v plnej miere sa využijú príležitosti, ktoré spočívajú v nových technológiách; lepšia regulácia námornej dopravy, ktorá podporí vytvorenie skutočného, bezbariérového európskeho priestoru pre námornú dopravu na vnútornom trhu a podporí európsky vonkajší obchod v dnešnej ére globalizácie; rešpekt voči kritickej úlohe v smerovaní hospodárskeho rastu a preskúmanie, ako môže financovanie zo strany EÚ posilniť udržateľný rast a povzbudiť prosperitu v odľahlých a znevýhodnených oblastiach; zaistenie toho, aby všetky formy rozvoja brali ohľad na vplyv na životné prostredie prostredníctvom rozvoja lodnej dopravy, ktorá je vnímavá voči životnému prostrediu, znižovaním rizík znečistenia a podporou rybolovu na báze ekosystému; lepšie využívanie nástrojov plánovania, dátových sietí a horizontálnej koordinácie s cieľom podporiť rozhodovanie o námornom priestore a pobrežných oblastiach a zabezpečiť medzinárodné dodržiavanie pravidiel; podpora námorných zoskupení a regionálnych centier námornej dokonalosti, ktoré zvýšia konkurencieschopnosť Európy.
To obzvlášť pomôže malým firmám, ktoré tvoria dôležitú súčasť technologicky vyspelého námorného priemyslu Európy.
Pomôže to realizovať obrovský potenciál rastu pobrežného a námorného turizmu a bude do ďalším prvkom pri zlepšení atraktívnosti profesionálneho rastu v oblasti námorníctva.
Komisia dnes prijala aj oznámenie zamerané na pozdvihnutie atraktívnosti profesionálneho rastu v oblasti námorníctva, a to iniciovaním posúdenia výnimiek, ktoré sa vzťahujú na námorníkov a rybárov na základe rôznych častí pracovných právnych predpisov Európskej únie.
Táto oblasť je citlivou a spôsobuje veľké obavy mnohým zúčastneným stranám.
Dnes bol uverejnený aj základný dokument o dôležitých prepojeniach medzi energetickou a námornou politikou Európskej únie.
Všetci vieme, že pred nami stoja obrovské výzvy.
Ak ich chceme riešiť, potrebujeme konkrétne návrhy - návrhy, ktoré sú dostatočne ambiciózne, aby dokázali čeliť výzvam.
V minulých storočiach otvorili moria a oceány Európe nové a vzrušujúce príležitosti.
Teraz, na začiatku 21. storočia dúfame, že objavíme náš vlastný moderný nový svet príležitostí.
Verím, že sme naozaj na počiatku niečoho nového.
A tiež verím, že ak uvedieme do pohybu akcie, o ktorých podrobne hovorí dnes prijatý balík, pevne vypravíme Európu na cestu za objavením týchto príležitostí novým spôsobom.
Ako hovorí porekadlo: "Kto nič neriskuje, nič nezíska". Je síce pravdivé a určite je súčasťou inšpirácie, ktorá nás ženie vpred, treba však aj prezieravo povedať, že rovnako ako objavné cesty v minulosti, aj dnešné riziko má svoju cenu.
V roku 2008 prebehne prvá fáza charakterizovaná sériou prípravných akcií. Tie budú vyžadovať zapojenie sa od ostatných partnerov a s vašou podporou budeme musieť zabezpečiť potrebné financovanie.
Tieto akcie priamo pokračujú v myšlienkach načrtnutých vo vašej správe z 12. júla, v ktorej ste na moju radosť jasne prejavili podporu týmto akciám.
Existuje mnoho ďalších podporných akcií, ktoré už výrazne postúpili vpred a medzi ktorými je oznámenie zo 17. októbra o prístavnej politike, oznámenie o nezákonnom, neohlásenom a neregulovanom rybolove a tretie oznámenie sa týka udržateľného turizmu.
Neskôr budú nasledovať akcie týkajúce sa námorných zoskupení a námornej dopravy, Doplnenie všetkých akcií bude predmetom diskusie dňa 22. októbra v Lisabone, ktorej sa zúčastnia ministri 27 štátov zodpovední za námorné veci, medzi ktorými budú aj ministri dopravy, rybolovu, životného prostredia a obrany.
Táto diskusia poskytne podklady pre ďalšiu diskusiu, ktorá sa uskutoční na decembrovom zasadnutí Európskej rady s cieľom odsúhlasenia tejto politiky.
Dnešok teda nie je koncom cesty, ani jej začiatkom.
Je to však výrazný míľnik označujúci rozhodujúci posun od obdobia úvah do obdobia, ktoré ste vy v Parlamente od nás žiadali a na ktoré sa my v Komisii tešíme: obdobia konania.
Európsky parlament bol v tomto procese kľúčovým hráčom a poskytol nám neoceniteľnú spätnú väzbu.
Preto by som rád znovu zopakoval svoju vďaku Parlamentu všeobecne, ako aj spravodajcom a poslancom, ktorí konkrétnejšie prejavili mimoriadny záujem o tento projekt.
Veľmi ma tešilo zúčastňovať sa mnohých vypočutí a schôdzí, ktoré sa v Parlamente uskutočnili.
Úprimne sa teším na pokračovanie tohto dialógu.
Parlament zostane centrálnou postavou pri rozvoji tejto politiky.
Komisia nemôže, ani nechce prevziať sama na seba úspešnosť námornej politiky.
Jej úspech závisí od zachovania spoločného prístupu.
Dúfam, že môžem počítať s vašou pokračujúcou spoluprácou.
Ako som povedal v úvode svojho vyhlásenia, dnešok stojí naozaj za povšimnutie.
Vyplávali sme smerom k novému a vzrušujúcemu dobrodružstvu.
Veríme a spoliehame sa, že toto dobrodružstvo prinesie Európe zvýšenú a udržateľnú prosperitu.
Pred sebou máme oceán príležitostí.
(DE) Vážený pán predsedajúci, pán komisár, chcel by som predniesť ospravedlnenie v mene spravodajcu Parlamentu pre Zelenú knihu o námornej politike, pána Williho Piecyka.
Dnes tu nemohol byť a ja mám odovzdať jeho prianie všetkého dobrého.
Rád by som vyjadril svoju pochvalu - som členom Výboru pre životné prostredie - týkajúcu sa dopravných spojení pre lode na pevnine.
Tieto boli spustené a ak dokážeme dospieť k takémuto rozhodnutiu, je to veľmi dobré pre kvalitu ovzdušia v Európe, ako aj z pohľadu zníženia emisií CO2.
V Zelenej knihe o námornej politike sa diskutuje aj o tom, že by sa lode mali zahrnúť do systému obchodovania s emisiami.
Sme len pri prvom čítaní týkajúcom sa zahrnutia leteckej dopravy do obchodovania s emisiami.
Kjótsky protokol neobsahuje žiadne ustanovenie ani pre leteckú dopravu, a preto vzniká veľmi praktická otázka: kedy chce Komisia predložiť návrh na zahrnutie námornej dopravy do systému obchodovania s emisiami?
Pani predsedajúca, dovoľte mi, aby som pri príležitosti tohto oznámenia Komisie o námornej politike pre EÚ pripomenul Parlamentu pokračujúce embargo, ktoré pred niekoľkými rokmi zaviedlo Turecko na celú lodnú dopravu, ktorá sa spája s Cyperskou republikou.
Toto embargo spôsobuje významné škody priemyslu lodnej dopravy nielen na Cypre, ale aj v EÚ všeobecne...
(pripomienky z pléna)
Hovorím anglicky.
Naozaj by bolo napínavé, ak by sme tu mali tlmočenie z angličtiny do angličtiny.
Hovoril som o embargu, ktoré Turecko uvalilo na Cyprus už pred niekoľkými rokmi, a o tom, že spôsobuje mimoriadne škody nielen Cypru, ktorý je členským štátom, ale aj celej EÚ vo všeobecnosti.
Dovoľte mi znovu požiadať Komisiu, aby znásobila svoje úsilie a presvedčila tureckú vládu, aby zvážila svoje rozhodnutie naďalej udržiavať toto nespravodlivé a nepotrebné embargo na lodnú dopravu jedného členského štátu EÚ.
Chápem, že musíme byť voči Turecku mierni, dosť mierni, no naša trpezlivosť sa míňa.
Napokon, akú námornú politiku môžeme mať, ak lode jedného členského štátu nemôžu používať prístavy na námornej trase iného kandidátskeho členského štátu?
Pán komisár, môžete nás uistiť, že sa tejto veci budete naliehavo a vážne venovať?
Pani predsedajúca, rád by som zablahoželal komisárovi Borgovi k jeho otvorenému a vizionárskemu akčnému plánu zaoberajúcemu sa predovšetkým otázkami rybolovu, ktoré ma zaujímajú: integrovaná sieť námorného dohľadu, ktorá je podľa mňa úplne nevyhnutná, ak chceme zlepšiť bezpečnosť a odstrániť nezákonný, neregulovaný a neohlásený rybolov; plán na zastavenie používania vlečných sietí na lov pri dne na otvorenom mori; plán na zlepšenie podmienok ľudí, ktorí pracujú rybárskom priemysle, ktorý je jedným z najnebezpečnejších a najslabšie platených v EÚ; zlepšená spolupráca medzi pobrežnou strážou; ukončenie odpadu z výlovu a podpora akvakultúry, ktorá poskytuje 65 000 pracovných miest na plný úväzok v rámci EÚ - tieto všetky sú úžasné.
Obzvlášť sa mi páči myšlienka plánu smerom k plánovaniu námorného priestoru. Moja otázka sa týka tejto konkrétnej oblasti.
Kto to zaplatí?
Niektoré členské štáty to už urobili.
Už majú priestorové plány svojich námorných oblastí.
Myslím, že tieto plány námorného priestoru budú mať obchodnú hodnotu.
Kto za to medzitým zaplatí?
člen Komisie. - Pani predsedajúca, prejdem k otázke, ktorú položil vážený poslanec, pán Groote, a ktorá sa týka emisií CO2: rád by som zdôraznil, že emisie pochádzajúce z plavidiel v námornej doprave sú v absolútnych číslach nižšie než v ostatných kategóriách, ako napríklad v leteckej alebo dokonca cestnej doprave.
Na druhej strane však, ak vezmeme do úvahy jednotlivé čísla, je pravda, že emisie CO2 pochádzajúce z jednotlivých plavidiel sú významné.
Ak chceme maximalizovať potenciál rastu námornej dopravy, má zmysel konať a podporiť priemysel námornej dopravy, aby vykonal potrebné kroky s cieľom zníženia emisií CO2. Niet totiž pochýb, že námorná doprava má obrovský potenciál rastu, no ten musíme uskutočniť v spojení so znížením emisií CO2.
Len tak dosiahneme to, že námorná doprava bude ešte vnímavejšia voči spotrebiteľom.
Dôležité je pritom zdôrazniť skutočnosť, že vzhľadom na to, že hovoríme o globálnom priemysle, iniciatívy by sa mali uskutočniť v prvom rade na medzinárodnom fronte.
Preto by sa malo vytvoriť medzinárodné úsilie, v ktorom by Európska únia mala byť pripravená na prevzatie vodcovstva v rámci Medzinárodnej námornej organizácie, s cieľom stanoviť normy v oblasti emisií CO2.
Ak by nedošlo k pokroku, Komisia by zvážila iné možnosti na dosiahnutie efektívneho znižovania emisií CO2.
Je dobré spomenúť aj skutočnosť, že sú prípady, kde v dôsledku existujúcich rozporov existuje istým spôsobom podnet na zvýšenie emisií CO2.
Pri kotvení sa napríklad uplatňuje zdaňovanie za použitie elektriny v prístave. Znamená to, že mnoho plavidiel napokon nechá bežať svoje motory, aby ušetrili náklady, keďže na palivo platí výnimka z cla.
Ak bude existovať opatrenie na odstránenie tohto rozporu, plavidlá by to podnecovalo na využívanie dovezenej elektrickej energie v sieti.
Pokiaľ ide o otázku pána Matsakisa týkajúcu sa embarga Turecka na Cyprus, v prvom rade by som rád zdôraznil skutočnosť, že vo vzťahu k rokovaniam o pristúpení Turecka ešte neboli otvorené jedna alebo dve kapitoly, ktoré nebudú otvorené, kým Turecko nepristúpi na nápravu, a tie súvisia s dopravou a rybolovom, čo je moja oblasť zodpovednosti.
Preto robíme všetko, čo môžeme, aby sme Turecko presvedčili opätovne zvážiť svoju pozíciu.
Zaoberáme sa tým zjavne s cieľom zistiť, ako sa dá bližšie spolupracovať s Tureckom, s cieľom, aby Turecko uplatnilo acquis Spoločenstva v prípade takýchto podobných opatrení, a tiež v rámci prípravy na jeho možné pristúpenie.
Rád by som sa tiež vyjadril k otázke pána Stevensona týkajúcej sa priestorového plánovania a kto zaň zaplatí. Nenavrhujeme, aby priestorové plánovanie plošne riešilo Spoločenstvo, ale aby bolo priestorové plánovanie zodpovednosťou a úlohou členských štátov.
Radi by sme však aj u ostatných členských štátov, ktoré ešte systém priestorového plánovania neprijali, videli jeho zavedenie podobne, ako to už ostatné členské štáty urobili a podporili ich v ňom.
Môžeme citovať príklady priestorového plánovania, ktoré určité členské štáty zaviedli, ako príklady postupu pre ostatné členské štáty.
Pokúsime sa o to, aby v opatreniach týkajúcich sa priestorového plánovania zavedeného v rôznych členských štátoch bola určitá zhoda a aby sme napokon nemali režimy, ktoré sa budú navzájom podstatne líšiť.
Podnietime tvorbu systémov priestorového plánovania, pomôžeme pri tvorbe potrebných nástrojov s cieľom efektívnejšieho fungovania priestorového plánovania a pokúsime sa stanoviť usmernenia s cieľom vybudovať spoločný model priestorového plánovania, konečná zodpovednosť a úloha pri zavedení priestorového plánovania vo vzťahu k vlastným vodám leží však na členských štátoch.
(FR) Pani predsedajúca, pán komisár, dámy a páni, môžem len bezvýhradne uvítať vôľu Európskej komisie spojiť sektorové politiky, ktoré boli predtým oddelené a niekedy značne nesúvislé, do jednej integrovanej politiky.
Vítam dôraz kladený na udržateľné používanie zdrojov, vôľu rozvinúť námorné poznatky, podporovať udržateľnú zamestnanosť a maximalizovať kvalitu života pobrežných spoločenstiev.
To všetko má správny smer.
Budúca námorná politika by mala urobiť viac na zapojenie špecifických vlastností najvzdialenejších regiónov a ich aktív.
Najvzdialenejšie regióny majú výhody z chránených zásob rýb.
To treba zobrať do úvahy.
Tieto regióny by sa však predovšetkým mohli stať skutočným laboratóriom a fantastickým miestom na skúšanie a vývoj námorných obnoviteľných energií.
Plánuje Komisia maximálne využiť mimoriadne územia, ktoré ponúkajú najvzdialenejšie regióny a ktoré dotvárajú Európsku úniu?
(PT) Pán komisár, srdečne blahoželám, pretože tento dokument naozaj dosiahol harmonizáciu. A práve to potrebujeme v prípade dvoch hlavných problémov rybolovu.
Na jednej strane je tu potreba zaistiť pracovné podmienky rybárov a na druhej potreba harmonizovať rybné hospodárstva pomocou riadenia na základe ekosystému.
Medzitým by som sa chcel opýtať pána komisára, či môže potvrdiť správu uverejnenú v novinách Financial Times. Podľa nej štúdia objednaná Generálnym riaditeľstvom pre rybné hospodárstva nekompromisne kritizovala účinky mikroriadenia ekosystémov z Bruselu, pričom priniesla katastrofický prehľad spoločnej politiky rybného hospodárstva za posledných dvadsaťpäť rokov a konštatovala, že rybné hospodárstva podliehajúce spoločnej politike rybného hospodárstva majú omnoho vyššiu mieru nadmerného rybolovu než celosvetový priemer.
Existuje takáto správa, bude predložená Výboru Európskeho parlamentu pre rybné hospodárstvo a čo si pán komisár myslí o kritike?
(FR) Pani predsedajúca, aj ja sa pridám ku blahoželaniam komisárovi Borgovi k jeho vykonanej práci.
Zakončil s "vierou a dôverou", vďaka čomu som si okamžite spomenul na slová "veriť a odvážiť sa", čo bolo kedysi krásne motto.
Ver a odváž sa!
Vy ste sa odvážili.
Myslím, že predstava, ktorú ste mimoriadne jasne rozvinuli do oznámenia, ktoré je pred nami, je zreteľným krokom správnym smerom.
Rád by som položil jednu otázku týkajúcu sa obáv - a je ich niekoľko - o sektor rybného hospodárstva v tejto veci.
Zavedenie integrovaného riadenia pobrežných zón samozrejme vyčerpá určité prostriedky z Európskeho fondu pre rybné hospodárstvo.
Obava sa týka toho, že tento európsky fond, na neprimeranosť ktorého už odznelo mnoho sťažností, je jediným používaným fondom.
Rád by som požiadal pána komisára, aby nás uistil o tomto bode a potvrdil, že štrukturálne fondy, samozrejme, fondy potrebné na rozvoj a ochranu životného prostredia, budú tiež prispievať k zavedeniu tejto politiky.
člen Komisie. - Pani predsedajúca, v prvom rade sa vyjadrím k otázke, ktorú položila pani Sudre o najvzdialenejších regiónoch: niet pochybností o tom, že v rámci námornej politiky nezamýšľame formulovať politiku, ktorá bude jednotne vyhovovať všetkým. Myslím, že je to jasné aj z modrého dokumentu, ktorý sme práve prijali, ako aj z akčného plánu.
Je potrebné zohľadniť predovšetkým špecifiká vzdialených a najvzdialenejších regiónov.
Druhou stranou mince je, že táto veľká vzdialenosť ponúka Európskej únii obrovské výhody.
Dáva nám prístup k ostatným oceánom, ku ktorým by sme inak nemali priamy prístup.
Zoberiem si ako jeden z príkladov rybolov. Prostredníctvom najvzdialenejších regiónov v Indickom oceáne, ako napríklad La Réunion, máme priame slovo v regionálnych organizáciách zameraných na rybolov, ktoré už existujú, a v takých, ktoré sa snažíme v prípade daného mora podporiť.
Naozaj by som teda povzbudil myšlienku, aby sme sa pozreli na špecifiká najvzdialenejších regiónov.
Musíme dohliadnuť na to, aby sme zároveň maximalizovali výhody, z ktorých môžu tieto najvzdialenejšie regióny ťažiť.
A áno, ak ich použijeme ako laboratória napríklad na vývoj obnoviteľných energií, mali by sme zároveň podporiť to, aby sa ich zraniteľnosť žiadnym spôsobom nezhoršila.
Pokiaľ ide o otázku pána Casacu o prístupe zohľadňujúcom ekosystém, v prvom rade by som rád povedal, že, áno, Generálne riaditeľstvo pre rybné hospodárstvo a námorné veci si nechalo vypracovať expertnú štúdiu.
Ide o bežný pravidelný postup, ktorý využívame, s cieľom zistiť ako fungovala spoločná politika rybolovu, s akými možnými pascami sme sa stretli, tak, aby sme sa na jeho základe poučili z minulých skúseností a pokúsili sa veci zlepšiť.
Po prvé, nemám problém túto štúdiu sprístupniť Výboru pre rybolov.
Vieme, že je to veľmi kritické, ale akceptujeme túto kritiku, pretože sa napokon snažíme realizovať reformy z roku 2002 v oblasti spoločnej politiky rybolovu.
V roku 2007 sme stále v úvodných fázach skutočnej realizácie reforiem z roku 2002 a posúvame sa smerom k viacročným plánom riadenia a obnovy, smerom k riadeniu rybolovu, ktoré bude viac založené na ekosystéme.
Zdedili sme mnoho rokov riadenia rybolovu, do ktorého vstúpil vedecký pokrok, došlo k obrovskému zvýšeniu počtu plavidiel, ktoré presiahli všetky kapacitné limity, čo je takpovediac v rozpore s tým, čo možno udržať.
Musíme dohliadnuť na to, aby sme situáciu napravili a zabezpečili systém udržateľných oblastí pre rybolov, pričom dúfam, že opatrenia a iniciatívy získajú plnú podporu Parlamentu: ako napríklad politika týkajúca sa odpadu z výlovov, opatrenia a iniciatívy s ohľadom na viacročné riadenie rybolovu, riadenie rybolovu prostredníctvom zatvorenejších oblastí a uzatvorených sezón - toto všetko sú opatrenia, ktoré veľmi výrazne smerujú k prístupu k rybolovu zohľadňujúcemu ekosystém a maximálnemu udržateľnému výnosu.
Prvým príkladom plánu riadenia na základe maximálnych udržateľných výnosov je plán riadenia lovu platesy obyčajnej a morského jazyka, ktorý Rada prijala len v júni minulého roka.
Dúfame teda, že budeme naďalej pokračovať týmto smerom a znovu dosiahneme správne riadenie rybolovu na základe prístupu zohľadňujúceho ekosystém.
K otázke pána Morillona by som rád v prvom rade povedal, že ho môžem uistiť, že integrovaný prístup k námorným veciam nebude financovaný z Európskeho fondu pre rybné hospodárstvo.
Európsky fond pre rybné hospodárstvo na roky 2007 - 2013 je pridelený.
Národné strategické plány a operačné programy sme dostali od prakticky všetkých členských štátov. Preskúmavame ich a zjavne smerujú k rybolovu a akvakultúre.
V prípade námorných vecí sa však treba zamerať na iné zdroje financovania.
Povedal by som, že najlogickejším zdrojom financovania by mohli byť štrukturálne alebo regionálne fondy, pretože, pobrežné oblasti sú napokon regiónmi Európskej únie.
Preto je potrebné viac sa sústrediť na špecifické potreby pobrežných oblastí a okolitých morí, pretože len týmto spôsobom je možné presmerovať financovanie iniciatív a projektov podľa potreby, čo bude veľmi výrazne smerovať k vytvoreniu správnych nástrojov na riadenie integrovanej námornej politiky.
(PT) Rád by som pridal svoje blahoželania k tým, ktoré tu už odzneli, komisárovi k jeho dnešnej prezentácii dokumentu o akčnom pláne rozvoja námornej politiky pre EÚ. Rád by som povedal, že dnes predstavený dokument obsahuje sériu iniciatív, ktoré stoja za zmienku vrátane návrhu európskej stratégie námorného výskumu, podpory integrovaného prístupu k národným námorným politikám, plus odporúčanie, že Európa by mala pôsobiť ako sieť na úrovni námorného dohľadu, ako aj návrh na vytvorenie viacsektorových námorných zoskupení s relevantnou finančnou úpravou na európskej úrovni, samozrejme, okrem mnohých ďalších vecí.
Napokon by som v tejto verejnej rozprave rád položil komisárovi tieto otázky: veľkú časť prezentovaného akčného plánu uskutoční a podporí samotná Komisia, zjavne však nebude mať podporu Rady a členských štátov.
Od komisára sme počuli, že je dôležité získať takúto podporu na decembrovej schôdzi Európskeho parlamentu.
Otázka teda znie takto: veríte, že získate skutočnú podporu, ktorá posunie túto stratégiu do prednej línie priorít Únie a udrží ju tam, alebo je táto podpora výlučne len formálna vec?
Rád by som ukončil takto, mojou druhou otázkou: ako sa dá zaistiť, aby bola výsledkom Európskej námornej stratégie väčšia spolupráca a koordinácia bez toho, aby skĺzla do komunitného charakteru námornej politiky, predovšetkým národných námorných zdrojov?
(EL) Vážená pani predsedajúca, vo svojom oznámení o budúcej spoločnej námornej politike pre EÚ Komisia zaujala tú istú líniu proti pracovníkom.
Obsahuje nové opatrenia na posilnenie konkurencieschopnosti a zvýšenie ziskov veľkých námorných obchodných skupín a to svedčí o intenzite útoku na pracovníkov.
Jej hlavnými cieľmi sú: zvýšenie rýchlosti, akou sa plavidlá a kapitál koncentrujú v rukách veľkých námorných obchodných skupín, úplná liberalizácia námornej dopravy a súvisiacich služieb, predpoklad strategickej úlohy orgánov EÚ tak, aby mohli v plnej miere vyjadriť úplné záujmy kapitálu v medzinárodných organizáciách, povrchné zmeny v zamestnaneckých vzťahoch, znehodnotenie a privatizácia námorného vzdelania s cieľom vytvoriť lacnú pracovnú silu, uvalenie viacerých poplatkov na prístavných pracovníkov, byrokratické smernice a právne predpisy, ktoré nezlepšujú bezpečnostné podmienky na plavidlách ani ochranu ľudského života na mori.
Pán komisár, očakáva sa medzinárodná dohoda o kodifikácii právnych predpisov týkajúcich sa námorných pracovníkov.
Aké stanovisko v tejto veci zastáva Komisia?
Aké opatrenia plánuje prijať - už končím, pani predsedníčka - pokiaľ ide o situáciu, v ktorej pravdepodobne nemáte výlučnú zodpovednosť, t. j. zasahovanie monopolných skupín a jednotlivcov pôsobiacich v oblasti cestovného ruchu do pobrežnej línie členských štátov?
Pani predsedajúca, pán komisár spomenul niekoľko námorníckych historických skutočností, preto by som rád urobil to isté.
Väčšina ľudí pozná refrén hymny "Vládni Británia", no ľudia si niekedy v základe mýlia jedno slovo.
Správna verzia nie je "Vládni Británia, Británia vládne vlnám", ale "Vládni Británia, Británia, vládni vlnám".
Slovo "vládne" pridáva významu nadutý charakter.
Správne slovo "vládni" má význam nabádania a varovania.
Rozumelo sa mu tak, že Británia musela vládnuť vlnám, aby si zachovala svoju slobodu a nezávislosť.
Teraz Briti nevládnu dokonca ani sami sebe, keďže viac než 80 % našich zákonov vytvára Európska únia.
Spoločná politika rybolovu zničila rybársky priemysel Británie a spôsobila v britských vodách ekologickú katastrofu.
Keď zvážime tieto skutočnosti, prečo by sme si mali myslieť, že námorná politika EÚ bude menšou pohromou ako spoločná politika rybolovu?
Medzi poslancami je veľký záujem položiť ďalšiu skupinu otázok a domnievam sa, že túto dôležitú rozpravu by sme mali využiť v plnej miere.
Pán komisár, chcem sa opýtať, či by ste mohli dať stručné odpovede, aby sme mohli dať priestor ďalším poslancom a potom rozpravu skončiť.
člen Komisie. - Pani predsedajúca, pokiaľ ide o otázku pána Queiró, dovoľte mi zdôrazniť fakt, že očakávame podstatnú správu.
22. októbra sa uskutoční neformálne ministerské stretnutie, na ktorom chceme získať stanovisko všetkých členských štátov k balíku, ktorý navrhujeme.
Dúfam, že Európska rada tento balík v decembri podporí.
To je prvá fáza.
Musíme však dávať pozor, aby sme nepresiahli to, čo sa dá v krátkom čase dosiahnuť.
Ak budeme úspešní a ak prvé zavádzané iniciatívy budú úspešné, môžeme prejsť k členským štátom a zistiť, či existuje vôľa pokračovať ďalej smerom k väčšej integrácii námorných vecí.
Je však dôležité zdôrazniť, že táto politika nie je postavená na legislatívnom prístupe, ale na tvorbe podnetov, na podpore a tvorbe potrebných nástrojov s cieľom zaistiť väčšiu koordináciu, väčšiu spoluprácu a väčšie zapojenie zúčastnených strán.
Ak sa pozriete na akčný plán, jasne uvidíte, že základným princípom je vytvorenie určitých prierezových sektorových nástrojov, ktoré sú potrebné na rozvoj integrovaného prístupu k námorným veciam, a tiež to, aby sme sa začali na sektorové opatrenia pozerať viac holisticky a zohľadnili tak, aký vplyv by napríklad malo, ak by sa rozhodnutia o rybolove uskutočnili aj v ostatných sektoroch, a naopak.
Pokiaľ ide o druhú otázku, rád by som zdôraznil, že s ohľadom na námornú politiku sme dnes prijali aj oznámenie od komisára Špidlu. To zavádza diskusiu týkajúcu sa výnimiek, ktoré majú pracovníci v námornom sektore, teda v námornej doprave a v rybných hospodárstvach, oproti bežným pracovným právnym predpisom.
Musíme sa na to pozrieť a zistiť, či existuje možnosť zmenšenia týchto rozporov, aby sa rozdiely medzi pracovníkmi na zemi a na mori zmenšili, avšak bez vytvorenia problémov v oblasti konkurencieschopnosti a s ohľadom na to, že ide o medzinárodný sektor.
Musíme to preto urobiť ruka v ruke s prevádzkovateľmi, aby sme ich motivovali a podporili elimináciu týchto rozporov medzi pracovníkmi na zemi a na mori.
Pokiaľ ide o otázku pána Battena, rád by som povedal, že námorná politika, integrovaný prístup k námorným veciam, nie je o tom, že by Európska únia znovu objavila koleso.
Je to niečo, čo už urobili krajiny ako Spojené štáty, Kanada, Austrália a teraz aj Japonsko a my istým spôsobom zaostávame.
Musíme zvýšiť rýchlosť, aby sme sa v oblasti námorných vecí vyrovnali svojim medzinárodným partnerom.
Pán Batten, dovoľte mi pripomenúť, že problémy týkajúce sa Spojeného kráľovstva a rybolovu začali pred zavedením spoločnej politiky rybolovu.
Všetci si pamätáme udalosti ako vojny o tresky medzi Spojeným kráľovstvom a Islandom, ktoré sa stali pred zavedením spoločnej politiky rybolovu.
Hovoríme o probléme nadmerného rybolovu a práv na rybolov, ktoré už existovali a ktoré sa snažíme napraviť prostredníctvom racionálnejšieho prístupu k riadeniu rybného hospodárstva na základe reformovanej spoločnej politiky rybolovu.
Vážená pani predsedajúca, pridávam sa k blahoželaniam komisárovi Borgovi k tomuto veľmi dôležitému dokumentu o integrovanej politike.
Súhlasím s tým, čo dnes povedal pán predseda Barroso: že veľká časť našej budúcnosti leží v nevyužitom potenciáli oceánov a morí a že táto politika zabezpečí rast a vytvorí pracovné miesta.
Musíme využiť všetky príležitosti, ktoré nám moria a oceány ponúkajú, a pritom stále konať spôsobom, ktorý zabezpečí udržateľnosť.
Pán komisár Borg, v plnej miere podporujem Vašu prácu v oblasti morskej vedeckej technológie a inovácie a Váš záväzok voči Vyhláseniu z Aberdeenu.
Rada by som potvrdila, že Írsko sa chce podieľať na formovaní tejto politiky, hlavne prostredníctvom Írskeho námorného inštitútu.
Vítam Vaše oznámenie o balíku dokumentov, ktoré majú byť zavedené počas mandátu tejto Komisie. No zaujíma ma, vzhľadom na to, že vám zostávajú len dva roky, je to viac nádej než očakávanie, že sa zrealizujete vy celý zoznam konkrétnych akcií?
Dnešná prezentácia komisára Špidlu o preskúmaní výnimiek v oblasti pracovného práva v námornom sektore a správa komisára Piebalgsa o vzájomných prepojeniach medzi energetickou politikou EÚ a novou integrovanou námornou politikou sú veľmi dobrým začiatkom. No koľko ďalších položiek v balíku, ktorý ste dnes oznámili, bude vyžadovať samostatné legislatívne návrhy?
(RO) Aj ja chcem zablahoželať komisárovi k integrovanému prístupu.
Rada by som upozornila na skutočnosť, že po vstupe Rumunska a Bulharska do Európskej únie tvorí teraz jej hranicu Čierne more, nové more. Preto je pre nás dôležité, aby sme podporili spoločnú námornú politiku v tejto oblasti.
Chcela by som, aby boli chránené aj oblasti delt a ústí a aby boli súčasťou spoločnej námornej politiky. Tiež by som chcela, aby boli opatrenia na boj proti znečisťovaniu mora rozšírené na vnútrozemské vody, ktoré vytekajú do morí a oceánov, ako aj na priemyselné oblasti pozdĺž pobreží.
Domnievam sa, že oznámenie komisára je dôležité, pokiaľ ide o pracovné podmienky námorníkov a tých, ktorí pracujú v lodeniciach. Rovnako považujem za dôležité maximalizovať finančnú podporu na rozvoj infraštruktúr a činností v pobrežných oblastiach.
(ES) Vážená pani predsedajúca, v prvom rade by som chcel vyjadriť svoje nesúhlasné stanovisko k spôsobu, akým sa dnes vedie rozprava v Parlamente.
Ako prvý poslanec EP som dnes zdvihol ruku a požiadal o priestor, ako prvý, a priestor som dostal až ako posledný alebo medzi poslednými, pričom môžem hovoriť maximálne jednu minútu.
Aj napriek tomu chcem zablahoželať komisárovi a Komisii k tomuto oznámeniu, ako aj k ich ročnej práci, počas ktorej hovorili so zúčastnenými stranami, pokúšali sa vypracovať integrovanú námornú politiku pre celú Európsku úniu, pričom zohľadňovali význam námorného životného prostredia a útoky, ktoré stále zažíva v dôsledku ľudskej činnosti.
Z tohto pohľadu by som sa chcel pána komisára opýtať, či sa v politike Spoločenstva bude zohľadňovať aj vojenský sektor, ktorého aktivity niekedy zasahujú do námorného životného prostredie a ovplyvňujú ho, s cieľom zabrániť zásahom do životného prostredia.
Okrem toho existuje nekontrolované vypúšťanie odpadu, ktoré stále prebieha.
Kedy sa zavedú čierne skrinky, aby sa monitoroval každý pohyb tekutín v spodnej časti lode a tekutín v nádržiach plavidiel?
Pán Ortuondo, nebola som tu na začiatku tejto rozpravy, nemám informácie o poradí priorít, ktoré ste stanovili.
(FI) Vážená pani predsedajúca, námorná politika EÚ patrí medzi najdôležitejšie iniciatívy, ktoré si súčasná Komisia zapamätá z dobrého dôvodu, hlavne ak rozumie, ako využiť jej rozšírenie a akýsi politický vplyv, ktorý sme získali rozšírením, na záchranu nášho námorného životného prostredia.
Vyzývam teraz Komisiu, aby podnikla výnimočné kroky na záchranu jedného z veľmi výnimočných morí EÚ, Baltské mora.
Chcela by som sa opýtať toto: mohla by sa Komisia pozerať na Baltské more nie len ako na environmentálnu výzvu, ale aj ako na politickú?
Ak by sa podarilo toto umierajúce more zachrániť, verejnosti by sme ukázali, že Únia poskytuje skutočné výhody a že spolu máme silnejšiu pozíciu na záchranu nášho životného prostredia ako sami.
člen Komisie. - Pani predsedajúca, v prvom rade sa vyjadrím k otázke pani Doyleovej: áno, rád by som zopakoval, že sme dostali významnú podporu od vedeckej komunity.
Vyhlásenie z Aberdeenu bolo veľmi vítané a samotné Írsko vyjadrilo mimoriadnu podporu.
K uvedenej pripomienke by som rád zdôraznil, že toto nie je moja iniciatíva: je to rozhodnutie Komisie, ktoré bolo prijaté, a bez ohľadu na zapojené osoby bude určite pokračovať.
Ak sa nám počas prvých dvoch rokov podarí zaznamenať pokrok, som si istý, že nová Komisia bude ochotne v úspešnom konaní pokračovať.
Je to teda rozhodujúce dvojročné obdobie, počas ktorého potrebujeme zistiť, či úvodné semienka budúcej námornej politiky skutočne začnú rásť.
Tým môžeme zaručiť, že budúce Komisie s podporou Európskeho parlamentu, s podporou Výboru pre regióny a, som si istý, aj s podporou Rady ministrov, prinesú plody tejto námornej politiky.
Pokiaľ ide o druhú otázku týkajúcu sa vnútrozemských vodných ciest, niet pochýb o tom, že sú veľmi dôležitou súčasťou celého konceptu námornej politiky, rovnako ako pobrežia a pobrežné oblasti sú neoddeliteľnou súčasťou námornej politiky.
Budúci týždeň podpredseda Barrot predstaví balík, ktorý obsahuje vnútorné vody vrátane politiky prístavov, čím sa dotkne aj vnútrozemských prístavov.
Všetky parametre týkajúce sa vodných ciest a prístavov, a teda aj vnútrozemských prístavov, sú súčasťou tohto balíka, ktorý bude predstavený na budúci týždeň.
K otázke pána Ortuonda Larrea o vojenských činnostiach, či budú zahrnuté do politiky Spoločenstva, je potrebné zdôrazniť skutočnosť, že v tomto bode vstupujeme do veľmi citlivej oblasti, ktorá zasahuje do suverenity členských štátov.
Preto musíme byť opatrní.
Ak chceme, aby táto námorná politika uspela, mali by sme to robiť ruka v ruke s členskými štátmi.
Ak budú členské štáty ochotné podniknúť kroky týmto smerom, napríklad spoločné aktivity v oblasti národných služieb pobrežnej stráže, v oblasti životného prostredia, rybolovu, nezákonnej imigrácie, pašovania drog a pašovania osôb, myslím, že bude dostatok priestoru pre zavedenie systému národných pobrežných stráží koordinovaných efektívnejšie a účinnejšie napríklad formou zdieľania aktív rôznych členských štátov, pomocou výmeny údajov a tvorby potrebných nástrojov vrátane napríklad tvorby morských máp, ktoré by mohli priniesť úžitok pobrežnej stráži a v iných činnostiach.
Na druhej strane prechádzame do veľmi citlivých vojenských aspektov, čo môže byť náročnejšie na zvládnutie.
Môj základný odkaz znie, že ak chceme, aby integrovaná námorná politika uspela, musíme ju robiť spoločne s členskými štátmi, ktoré majú napokon hlavnú zodpovednosť za zabezpečenie existencie všetkých potrebných nástrojov na jej úspech.
Pokiaľ ide o otázku týkajúcu sa Baltického mora, už v predchádzajúcej odpovedi som spomínal, že námorná politika musí nepochybne zohľadniť špecifické vlastnosti alebo charakteristiky rôznych námorných regiónov Európskej únie.
Ak teda existujú určité problémy, a to v prípade Baltického mora existujú, námorná politika musí vytvoriť nástroje s cieľom vyriešiť tieto problémy.
Ak teda Baltické more má konkrétne ekologické problémy, ktoré potrebujú riešenie a ktoré možno riešiť tak či onak, mali by sme urobiť všetko preto, aby sa odstránili.
S ohľadom na rybné oblasti napríklad prijímame opatrenia, aby sme v Baltickom mori dosiahli aj navzdory všetkému udržateľné rybné oblasti.
Zároveň prijímame opatrenia s cieľom pokúsiť sa zvrátiť problémy, ktoré sa týkajú námorných dopravných ciest cez Baltické more.
Integrovaný prístup k námorným veciam by teda určite znamenal, že by sme sa pozreli na všetky tieto problémy a pokúsili by sme sa nastoliť väčšiu koordináciu medzi rôznymi zúčastnenými stranami, medzi rôznymi členskými štátmi, a tiež tretími krajinami ako Rusko s ohľadom na Baltické more tak, aby sme dosiahli lepšie výsledky v oblasti riadenia rôznych sektorových oblastí týkajúcich sa Baltického mora.
Ďakujem Vám, pán komisár.
Ospravedlňujem sa poslancom, ktorí sa nedostali k slovu. Zdá sa, že na takéto rozpravy by sme mali vymedziť viac času.
Rozprava sa skončila.
Hlasovanie sa uskutoční zajtra, vo štvrtok, 11. októbra 2007.
Písomné vyhlásenia (článok 142)
písomne. - (PT) Komisia predstavila svoje návrhy myšlienky a akčného plánu budúcej integrovanej námornej politiky na úrovni EÚ.
Aj keď nebolo možné vykonať potrebnú analýzu (nezabúdajme, že často záleží na maličkostiach), moje úvodné reakcie sú takéto:
každá iniciatíva v tejto oblasti musí chrániť kompetencie členských štátov v oblasti priestorového riadenia, hlavne teritoriálnych vôd a výlučných hospodárskych zón, ktoré tvoria napríklad využívanie zdrojov, doprava, výskum, hraničné kontroly a bezpečnosť, regionálne plánovanie, životné prostredie alebo hospodárske aktivity ako rybolov.
To znamená, že by sme nemali pod rúškom takzvanej zásady subsidiarity stavať trójskeho koňa a vystaviť hrozbe suverenitu členských štátov.
Spoľahlivý finančný základ spomínaný pre národnú politiku by nemal byť vytvorený na úkor Európskeho fondu pre rybné hospodárstvo, pretože na splnenie nových priorít by mali byť pridelené nové a zvýšené finančné prostriedky.
Nemala by sa podporovať akvakultúra, pretože tak sa nedosiahnu optimálne výsledky v odvetví rybného hospodárstva vzhľadom na jeho strategický význam v rôznych krajinách, ako napríklad Portugalsko. Príslušná sociálno-ekonomická udržateľnosť by sa mala zabezpečiť prostriedkami vhodných politík a finančných zdrojov.
písomne. - (FR) Európska únia robí pomocou tohto "modrého dokumentu" krok vpred.
Aj keď je škoda, že v určitých bodoch, napríklad v oblasti európskych pobrežných stráží a európskej vlajky, musela Európska komisia obmedziť svoje ambície kvôli nedostatku podpory zo strany určitých členských štátov, tento dokument je dobrým východiskovým bodom.
Dúfam, že dodrží všetky svoje sľuby.
Otázka financovania však bude rozhodujúca, a to uznáva aj sama Komisia.
Prevezmú naši ministri na seba svoje zodpovednosti?
Na záver môžem povedať, že ma mimoriadne teší rozhodnutie Komisie riešiť revíziu sociálnych právnych predpisov v námornom odvetví, na ktoré sa nevzťahujú tradičné zákony o zamestnanosti a ich ochranné prvky.
Už bolo načase!
Tento rozhodujúci faktor zatraktívnenia profesionálneho rastu v oblasti námorníctva by mal Európe pomôcť chrániť jej námorné poznatky.
Vraždenie žien v Mexiku a strednej Amerike
Nasleduje rozprava o správe pána Raüla Romeva i Rueda v mene Výboru pre práva žien a rodovú rovnosť o vraždách žien v strednej Amerike a Mexiku a o úlohe EÚ pri boji s týmto javom.
spravodajca. - (ES) Vážená pani predsedajúca, aj keď je vraždenie žien globálnym problémom, na svete existujú oblasti, ktoré sa v dôsledku závažnosti a komplikovanosti javu stali ukážkovými príkladmi.
Tieto miesta sú, bohužiaľ, aj zrkadlami odrážajúcimi mnoho problémov, ktoré v rôznej miere ovplyvňujú spoločnosti riadené sociálnymi modelmi vychádzajúcimi z patriarchálnej kultúry.
Platí to napríklad o Mexiku a krajinách strednej Ameriky.
V skutočnosti to bolo práve Mexiko, kde sa začala formovať myšlienka a pojem vraždenia žien, hlavne keď Služba osobitnej prokuratúry na vyšetrovanie a stíhanie prípadov vrážd žien v Mexickej republike, ktorej predsedá kongresmanka Marcela Lagarde, určila, že sa tento pojem týka, citujem "celkového počtu zločinov proti ľudskosti, ktoré pozostávajú z kriminálnych činov, únosov a zmiznutí zasahujúcich dievčatá a ženy v kontexte inštitucionálneho kolapsu."
Skrátene povedané, je to zrútenie právneho štátu, ktoré podporuje beztrestnosť.
Aj keď sa táto myšlienka ešte stále vyvíja, niektorí advokáti používajú pojem vraždenia žien s cieľom odlíšiť ho od pojmu zabitia...
Rád by som Parlament požiadal, aby sa utíšil.
spravodajca. - (ES) Ďakujem Vám, pani predsedajúca.
Budem pokračovať.
Hovoril som, že aj keď sa pojem sústavne vyvíja, niektorí ľudia považujú za potrebné hovoriť o vraždách žien s cieľom odlíšiť tento pojem od pojmu zabitia. Dôležité je to, že zdôrazňuje existenciu jedného z najalarmujúcejších javov dnešných čias: vraždy žien len z jednoduchého dôvodu, že sú to ženy.
Za posledné dva roky urobil Európsky parlament veľa práce v oblasti tejto problematiky a zajtra, 11. októbra, dôjde k dôležitému míľniku v tomto procese, keď plénum prijme správu o vraždení žien v Mexiku a v strednej Amerike a o úlohe Európskej únie v boji proti tomuto javu.
Práca je aj výsledkom dlhého a intenzívneho procesu dialógu so všetkými zaangažovanými sektormi a množstva kompromisov medzi politickými skupinami.
Rád by som využil túto príležitosť a poďakoval sa všetkým tieňovým spravodajcom za ich podporu a informoval vás, že sa tu dnes nachádzajú aj panie Marjo Searle a Arsčne Van Nierop, matky Brendy a Hester, ktoré boli obe zavraždené v Mexiku.
Prijatím tejto správy sa Európsky parlament postaví do jednej línie s ostatnými inštitúciami, ktoré už vyjadrili svoje stanoviská na túto tému.
Urobili to už Rada Európy a Organizácia Spojených národov a rôzne parlamenty a vlády na celom svete.
Jej obsah bude predstavovať významný pokrok z pohľadu definovania problému, ako aj preto, že rôzne strany prevzali zodpovednosť v boji za jeho odstránenie.
Jednou zo zásad, ktoré zo správy vyplývajú, je uznanie rôznych príčin a foriem tohto typu zločinu, ktoré existujú, ako úvodný bod pre všetky analýzy.
Isté je, že napríklad často publikovaný prípad mesta Juárez, v ktorom bolo zavraždených viac než 400 žien od roku 1993, má mnoho spoločné so skutočnosťou, že je to hraničné mesto s typickými problémami takýchto oblastí.
Existuje však aj mnoho faktorov, ktoré vyžadujú koncentrovanie nášho úsilia a zavedenie integrovaných verejných politík.
Medzi tieto politiky patrí: prevencia, investovanie do vzdelávania s cieľom zabezpečiť rodovú rovnosť a odstrániť patriarchálnu kultúru, zlepšenia v oblasti zhromažďovania údajov a súdneho vyšetrovania, zjednodušenie a urýchlenie nahlasovania zločinov, vzdelávanie a školenie polície, sudcov, prokurátorov a lekárov o tomto type zločinu, monitorovanie lokálnych podnikov a nadnárodných spoločností, ktoré pôsobia v tejto oblasti a v ktorých sú ženy často vystavené neuveriteľne zraniteľným podmienkam, legislatívne reformy a transponovanie právnych predpisov na príslušných úrovniach spoločnosti, a napokon, kladenie špeciálneho dôrazu na podporu obetiam a ich rodinám.
Pokiaľ však ide o posledný vymenovaný bod, musím vás informovať o skutočnosti, a je mi to veľmi ľúto, že obeťami sa pri mnohých príležitostiach opovrhuje, dokonca sú označované za kriminálnikov a ich rodiny sú stíhané a dokonca obviňované za poškodzovanie dobrého obrazu mesta alebo krajiny len preto, že chcú zvýšiť povedomie o probléme a pretože chcú žiadať a žiadajú o spravodlivosť.
Je zrejmé, že hlavnú a najväčšiu zodpovednosť za uplatnenie všetkých navrhnutých opatrení nesú vládne inštitúcie krajín, ktorých sa problém priamo týka, čo je v tomto prípade Mexiko a krajiny strednej Ameriky.
Treba však vziať do úvahy, že Európska únia má s Mexikom uzatvorenú dohodu o pridružení, ktorá okrem iného obsahuje aj klauzulu o demokracii a rešpektovaní ľudských práv, a že sa o podobnej dohode rokuje s regiónom strednej Ameriky. Preto je viac než oprávnené, že európske inštitúcie zaujímajú stanoviská a zaväzujú sa tento problém riešiť.
Nikto by sa na to nemal pozerať ako na zasahovanie Európskej únie do vnútorných záležitostí inej krajiny, najmä ak vezmeme do úvahy, že aj napriek značnému dosiahnutému pokroku, ako uznáva táto správa, hlavne z legislatívneho hľadiska, vyžaduje závažnosť problému väčšie úsilie a záväzok od celého sveta, najmä od Európy.
V skratke, dúfam, že sme po všetkých týchto mesiacoch dosiahli potrebnú úroveň dohody a konsenzu tak, aby sme zajtra pri hlasovaní prijali toto uznesenie väčšinou Parlamentu a aby sme napokon vyslali jasnú a rozhodnú správu o tom, čo znamená bojovať proti násiliu na ženách, najmä v oblastiach, ktorých sa to týka.
členka Komisie. - Pani predsedajúca, ako žena, a tiež ako členka Komisie by som v prvom rade chcela poďakovať Výboru pre práva žien a rodovú rovnosť za obhajobu žien v Európe, ako aj na celom svete.
Na správu, ktorá dnes bola predstavená, sa naozaj musíme pozerať v kontexte globálneho boja proti násiliu súvisiaceho s pohlavím.
Tak sa na to pozeráme. Ďakujem veľmi pekne spravodajcovi, pánovi Romeva i Rueda za jeho slová.
Vraždenie žien je tragická téma, ktorá obsahuje oveľa širší problém, a to problém násilia na ženách, proti ktorému musíme bojovať na všetkých úrovniach: nielen lokálne, ale aj globálne.
Rada by som povedala niečo o tom, čo my ako Komisia robíme, aby sme riešili otázku násilia založeného na rodovej príslušnosti vo všeobecnosti, ako aj konkrétne.
Na podporu jej riešenia prostredníctvom politiky externých vzťahov v Mexiku a strednej Ázii.
Dovoľte mi povedať tiež niekoľko slov o mojej poslednej návšteve v oblasti, pretože som tam bola práve minulý týždeň (ale nie v Mexiku).
Navštívila som Panamu, El Salvador, Honduras a Nikaraguu.
Bola som už v Mexiku a pôjdem tam znovu pravdepodobne budúci rok.
Môžem vám povedať, že Komisia stojí v prednej línii v úsilí predchádzať násiliu na ženách.
Dovoľte mi pripomenúť, že 8. marca 2006 Komisia vydala dokument s názvom Plán rovnosti medzi mužmi a ženami, ktorý poskytuje prehľad krokov na vyhubenie všetkých foriem násilia založeného na pohlaví ako hlavný cieľ.
V marci tohto roka sme prijali oznámenie o rovnosti pohlaví v rozvojovej spolupráci, ktoré hovorí o tom, že násilie založené na pohlaví vo všetkých jeho podobách porušuje ľudské práva žien a je naozaj závažnou prekážkou pre dosiahnutie rovnosti, rozvoja a mieru.
Komisia tiež podporuje projekty vzdelávania a intervencie v prospech zvyšovania informovanosti, ktoré sa sústreďujú na zapojenie všetkých mladistvých do programov zameraných na zmenu ich správania vo vzťahu k násiliu na dievčatách a ženách.
Ako som už spomínala, bola som práve napríklad v El Salvadore a navštívila som program s názvom Pro Jóvenes. Je zameraný na dievčatá a chlapcov, no hlavne na dievčatá, ktoré už boli v gangoch nazývaných maras, alebo ktoré by do marasov mohli vstúpiť, s cieľom zabrániť im v tom.
Tento program na mňa urobil najväčší dojem.
Nový Európsky nástroj pre demokraciu a ľudské práva tiež poskytuje široký priestor pre činnosti v oblasti rodovej rovnosti.
Pokiaľ ide o situáciu v Mexiku, rada by som poukázala na to, že vzťahy EÚ - Mexiko sa riadia našou globálnou dohodou z roku 1997, ktorej článok 1 identifikuje ľudské práva ako základný prvok vzťahov medzi EÚ a Mexikom.
Na tomto základe medzičasom nadviazali obe strany spoluprácu v oblasti ľudských práv a spravodlivosti, ktorú považujem za plodnú, spoluprácu, ktorá sa vykonáva prostredníctvom rôznych programov Komisie realizovaných mexickými federálnymi úradmi, ako aj prostredníctvom projektov, ktoré vykonávajú aj mimovládne subjekty a mimovládne neziskové organizácie.
Mexické úrady nás stále informujú o násilí súvisiacom s pohlavím v Mexiku.
Dozvedeli sme sa, že mnoho prípadov sa vyriešilo a mnoho ďalších sa prešetruje.
Naposledy som hovorila s novou mexickou ministerkou zahraničných vecí, teda ženou, v Santo Domingo. Spomenuli sme túto otázku vraždenia žien a poskytla mi relevantné informácie o tom, čo vo veci robí mexická vláda.
Majú aj špeciálneho poradcu pre ľudské práva, čo je ďalšia dáma zaoberajúca sa špeciálne touto problematikou.
Ak vezmeme do úvahy celú strednú Ameriku ako región, najkritickejšia je táto otázka v Guatemale.
V rámci nášho prístupu sme sa snažili postaviť sa čelom problému, či už vo forme dialógu s úradmi, alebo prostredníctvom mnohých činností v oblasti násilia na ženách.
To zahŕňa aj uplatňovanie rodového princípu vo všetkých spoločných programoch.
V marci minulého roka Komisia zorganizovala dôležitú komunikačnú kampaň zacielenú na mladých ľudí a subjekty z rozhodovacími právomocami o tom, ako zastaviť násilie na ženách.
V rovnakom období sme uvítali aj zriadenie národnej komisie pre vraždy žien, ktorú tvoria úradníci z výkonnej moci, súdnictva a aj z kongresu, a celkovo 18 štátnych inštitúcií.
Nedávno sme zaregistrovali aj zriadenie medzinárodnej komisie proti beztrestnosti v Guatemale, ktorú tiež výrazne podporujeme.
Ako súčasť programu Komisie podporujúceho súdnu moc je určitá oblasť venovaná vraždám žien.
Týka sa hlavne činností, ktoré vykonáva takzvaný výbor CEPROM.
Ide o zodpovedný prezidentský úrad, s ktorým sme uzatvorili memorandum o porozumení týkajúce sa spolupráce.
Dovoľte mi spomenúť tiež našu podporu prípravných prác na revízii zákonov proti vraždeniu žien, teraz pred Kongresom, s cieľom revízie trestného zákona.
Na záver by som chcela povedať, že počas tejto cesty v strednej Amerike som pocítila mnoho dobrej vôle a proeurópskeho ducha vo vzťahu k tejto problematike.
Naozaj ma pozitívne prekvapil záujem o rozšírenie regionálnej integrácie a kooperatívny prístup voči nadchádzajúcim rozhovorom o dohode o pridružení.
Musím povedať, že bolo veľmi dôležité zistiť, že dokonca aj záujem Panamy bol omnoho väčší, než som čakala.
Teším sa na možnosť, že sa každý zapojí.
Prvý odkaz, ktorý som odovzdala, bol o dôležitosti dosiahnutia pokroku v rokovaniach, ktoré napokon začnú procesom v San José na Kostarike.
Je to dôležité, pretože tam prirodzene dôjde k politickému dialógu, nastolí sa program spolupráce a prebehnú rokovania o voľnom obchode.
Bude to však kompaktný program.
Sociálna súdržnosť bude patriť medzi najdôležitejšie témy v celej Latinskej Amerike vrátane strednej Ameriky, pričom tento program má tiež veľmi veľký význam.
Násilie mladistvých a násilie na ženách sú problémy, ktoré sa tam vyskytujú, a všetci musíme urobiť všetko možné s cieľom zmenšiť násilie v spoločnosti.
v mene skupiny PPE-DE. - (FR) Vážená pani predsedajúca, pani komisárka, dámy a páni, skutočnosť vraždenia žien v Strednej Amerike nemôžeme ignorovať.
V mnohých regiónoch sveta ženy v podstatnej miere prispievajú k najcennejším spoločenským štruktúram ľudstva.
Vďaka ženskej intuícii ženy obohacujú naše chápanie sveta.
Ich zásluhou sú ľudské vzťahy medzi ľuďmi čestnejšie a dôveryhodnejšie.
Nastal čas odsúdiť a prísne potrestať všetky formy násilia páchaného na ženách, nielen v Strednej Amerike, ale aj v niektorých krajinách Európy.
Z tohto hľadiska by mohla mať zásadný význam účasť žien na riadení materiálnej pomoci poskytovanej obetiam tohto násilia.
Dámy a páni, ak môžu členské štáty EÚ využiť svoje skúsenosti na vyriešenie problémov, nemali by sme naše poznatky zadržiavať.
Preto som naďalej presvedčená, že bilaterálna spolupráca medzi členskými štátmi EÚ a štátmi Strednej Ameriky môže byť účinná.
Sama môžem dosvedčiť skutočne vnímavú prácu v rámci Výboru pre práva žien a rodovú rovnosť.
Ďakujem spravodajcovi, pánovi Romeva, za jeho politický cit a spoluprácu.
Na základe spoločnej dohody sme predložili niekoľko pozmeňujúcich a doplňujúcich návrhov.
Ak sa tieto pozmeňujúce a doplňujúce návrhy prijmú, môžeme byť hrdí na prácu, ktorá možno zlepší situáciu žien, a teda celej spoločnosti Strednej Ameriky.
v mene skupiny PSE. - (PT) Chcela by som začať zablahoželaním spravodajcovi k jeho vynikajúcej práci, k pokračujúcemu dialógu s tieňovými spravodajcami a k jeho otvorenosti a vnímavosti voči návrhom, ktoré mu boli prezentované.
Na procese sa zúčastnilo mnoho ľudí a myslím, že bol celkom ukážkový.
Skupina socialistov preto podporí obsah správy a predložené pozmeňujúce a doplňujúce návrhy.
Vieme, že ak sa kdekoľvek vyskytnú problémy akéhokoľvek druhu, sú to vždy ženy, ktoré trpia najviac, a to na celom svete, v Európe, Amerike, Ázii, Afrike, všade.
Chudoba a sociálne vylúčenie sú údelom žien, rovnako ako násilie, duševné a fyzické násilie a extrémne násilie končiace úmrtím.
Táto správa hovorí o tomto extrémnom násilí, v dôsledku ktorého zomrelo mnoho žien v krajinách Strednej Ameriky a v Mexiku.
Mala som príležitosť spolu so spravodajcom navštíviť Guatemalu v rámci delegácie Európskej únie v strednej Amerike a vypočuť si neuveriteľné príbehy a správy mnohých predstaviteľov mimovládnych organizácií.
Vieme, že mnoho vrážd žien bolo spáchaných v Guatemale a v meste Juárez.
Vraždy žien, ako hovorí správa, nemožno vysvetľovať jednoducho podmienkami všeobecného ovzdušia násilia.
Do úvahy treba vziať súvislosti a diskrimináciu, ktorá voči ženám stále pokračuje, a je absolútna tragédia, že mnoho prípadov zostane nepotrestaných.
Táto správa navyše hovorí aj o dvoch holandských občiankach, ktoré sa tiež stali obeťami vraždenia žien.
Došlo síce k určitému pokroku a vykonali sa určité opatrenia, no to stále nestačí. Musíme ísť ďalej a musíme predovšetkým vytvoriť účinné ochranné opatrenia pre svedkov a obete, aby mohli byť páchatelia potrestaní a aby mohol Európsky parlament na svojich misiách do týchto krajín vždy zaradiť tento bod do svojho programu.
v mene skupiny ALDE. - Vážená pani predsedajúca, násilie na ženách v Mexiku a Strednej Amerike dosiahlo v posledných rokoch dramatické rozmery. Tisíce žien sa stali obeťami násilnej smrti, ktorá v mnohých prípadoch bola extrémne krutá a často ju sprevádzalo aj sexuálne zneužitie a mučenie.
Aj keď v mnohých prípadoch sú páchateľmi takýchto odporných zločinov duševne postihnutí jednotlivci, v mnohých situáciách je vo veľkej miere zapojená aj organizovaná zločinecká činnosť a vo veľkej miere sa vyskytujú stopy po obchodovaní s ľuďmi, prostitúcii a drogách.
Je veľmi smutné, že v Mexiku a krajinách strednej Ameriky je fungovanie právneho štátu niekedy len vec želaná, či už v dôsledku skutočných organizačných nedostatkov v systémoch polície a súdnictva, alebo v dôsledku korupcie a beztrestnosti.
Je potrebné zablahoželať spravodajcovi, pánovi Romeva i Rueda k tomu, že jeho správa je dostatočne silná, aby vyslala potrebný odkaz nielen vládam daných krajín, ale aj celému svetu o absolútne neprijateľnej vysokej úrovni vrážd žien vo vyššie spomínaných štátoch.
Niekoľko záverečných pozmeňujúcich a doplňujúcich návrhov, ktoré napokon získali aj plnú podporu spravodajcu, je užitočných a vďaka nim je táto správa úplnejšia.
Moja skupina v plnej miere podporuje všetky tieto pozmeňujúce a doplňujúce návrhy.
Dúfame, že veľká väčšina v Parlamente bude hlasovať za túto správu, čím dáme veľmi jasný signál všetkým zúčastneným stranám, že problém zabíjania žien v Strednej Amerike, ako aj v ostatných častiach sveta, je vec, ktorá by mala mať našu plnú pozornosť a ktorá si vyžaduje vykonanie veľmi drastických a efektívnych nápravných opatrení.
v mene skupiny Verts/ALE. - (DE) Vážená pani predsedajúca, ako členka delegácie v Mexiku by som chcela poďakovať obzvlášť Výboru pre práva žien, a najmä spravodajcovi za to, že tento sa problém, ktorý už vrhol tieň na mnoho rozhovorov s našimi kolegami v Mexiku, rieši.
Dúfam, že zajtra dosiahneme väčšinu, ktorá vyjadrí naše stanovisko a ktorá vyzdvihne, s akou vážnosťou sme pristúpili k riešeniu tohto problému.
Vzhľadom na hrozné čísla, správy o prenasledovaní svedkov a právnych zástupcov, o hrozbách smrti a hrozbách mučenia, o prenasledovaní rodín, správy o situáciách, ktoré nemožno v žiadnom prípade akceptovať, je povinnosťou Európskej únie prehovoriť a poukázať na špecifiká tohto javu.
Predstavuje mimoriadne dramatický vývoj globálneho javu týkajúceho sa spôsobu, akým sa zaobchádza so ženami, a v 21. storočí ho musíme rýchlo ukončiť.
Musíme ho riešiť veľmi priateľsky s našimi kolegami v krajinách, ktorých sa problém týka, pretože pozitívny vývoj je možný len v spoločnosti, v ktorej môžu ženy žiť bez strachu a útokov a v ktorej sa hrozby, ktorým čelia a ktorými trpia, pretože sú ženami, primerane potrestajú.
Preto vítam všetky pozitívne opatrenia, ktoré sa tu prijímajú.
Potrebujeme ochranu svedkov, potrebujeme lepší právny systém, potrebujeme vzdelávanie.
Verím tomu, že potom budeme schopní podporiť ženy v Mexiku a Strednej Amerike, aby sme dosiahli takú úroveň ich ochrany, aká je akceptovateľná pre nás.
v mene skupiny GUE/NGL. - (SV) Ďakujem Vám, pani predsedajúca.
Chcela by som poďakovať spravodajcovi za jeho vynikajúcu prácu a tiež za jeho odhodlanie a znalosti, ktoré v tejto oblasti má, a chcem ihneď povedať, že naša skupina túto správu v plnej miere podporuje.
Táto forma vraždenia žien, o ktorej teraz hovoríme, narástla, a to predovšetkým v oblastiach, kde máme spoločnosti investujúce do subdodávateľských závodov a kde ženy úplne závisia od mužov, sociálne, ekonomicky, vo všetkých oblastiach.
Mladé ženy zamestnané v týchto montážnych závodoch budú pravdepodobne nielen postihnuté zvýšeným násilím, no pracujú tiež za veľmi degradujúcich podmienok, ktoré posilňujú obraz ženy ako horšej bytosti, ktorú možno zavraždiť, mučiť, uniesť a tak ďalej.
Zaregistrovala som opatrenia stanovené Komisiou, no rada by som videla aj ešte pevnejší a silnejší tlak Európskej únie na tieto štáty.
Musíme ukázať, že je úplne neprípustné podpisovať dohody o rešpektovaní ľudských práv, pričom stále dochádza k vraždám.
Mali by sme byť schopní zmraziť obchodné dohody, až kým neuvidíme, že naše oprávnené požiadavky sa dodržiavajú, až kým napríklad vlády v príslušných krajinách neinvestujú dostatočné prostriedky do vypátrania autorov zločinov a ich postavenia pred súd.
Táto rozsiahla brutalita na ženách trvá už takmer desať rokov a namiesto jej znižovania v skutočnosti rastie. Preto je načase konať.
Ďakujem.
(ES) Vážená pani predsedajúca, tiež by som chcel poďakovať spravodajcovi za jeho prácu, a hlavne za to, že mal vôľu vyjadriť nevyhnutný a neochvejný záväzok Parlamentu voči vážnemu a naliehavému problému, akým je násilie na ženách.
Vítam skutočnosť, že táto správa je vďaka tomu, že bola vo výbore, väčšmi vyvážená, menej paternalistická a získala správny pohľad, keďže násilie na ženách sa, bohužiaľ, nevzťahuje iba na jeden región, jednu krajinu alebo jeden kontinent, ale je globálne a všeobecné. A to by sme mali zohľadňovať pri budúcej práci tohto Parlamentu.
Bohužiaľ a snáď aj za iných okolností sa deje aj v Európskej únii.
Bez toho, aby som zachádzal do podrobností, chcem povedať, že štatistiky v mojej krajine sú šokujúce: 166 000 prípadov nahlásených súdom, 48 000 osôb zadržaných minulý rok (jeden človek každých dvanásť minút) a takmer 70 žien zavraždených, posledná len včera. Jej partner jej podrezal krk.
Pani predsedajúca, myslím, že tieto hrozné štatistiky by nás mali viesť, aby sme sa vážne zamysleli nad úlohou nášho Parlamentu. Nevidím nás pritom ako súd, ktorý trestá a poúča, ale ako inštitúciu, ktorá má svoje vlastné účinné stratégie a na základe vzájomnej dohody s našimi partnermi a na základe dialógu, spolupráce a dobrých postupov hľadá riešenia na vyhubenie tohto procesu.
Prípad Mexika, ktorý je veľmi významný a uvádza sa v správe: na úvod, je to krajina, ktorá má vysokú mieru násilia. Jej obeťami sa stali aj občania Európskej únie, pri rodinách ktorých stojíme.
Musíme však uznať aj to, že je to spoločnosť, ktorá bojuje, ktorú neteší jej situácia a ktorá sa statočne usiluje, aby tento problém prekonala. Mobilizuje štátne úrady, federálne úrady a miestne úrady, celú spoločnosť a svoje politické strany, a preto, pani predsedajúca, správa uznáva pokrok, ktorý sa dosiahol.
Uzavriem tým, že je dôležité požiadať Komisiu o vypracovanie akčného plánu v oblasti ľudských práv, rýchlo a ctižiadostivo, pani predsedajúca.
Na záver chcem povedať, že násilie na ženách je problémom zneužívania, problémom zbabelosti, problémom netolerancie, a predovšetkým, pani predsedajúca, je problémom strachu a bezmocnosti, strachu z prijatia vôle ostatných, a hlavne strachu pokojne predniesť vôľu a dôvody na základe argumentov, pokojne, a nie prostredníctvom násilia.
(HU) Vážená pani predsedajúca, pani komisárka, dámy a páni, chcem sa poďakovať pánovi Romeva i Rueda za túto správu, ktorá vyjadruje stanovisko k dôležitému problému.
Veľmi ma teší, že ako kolega poslanec berie situáciu žien tak vážne.
Násilie na ženách je porušením ľudských práv, ktoré bráni ženám uplatňovať ich základné práva.
Preto ho možno považovať za jednu z najväčších globálnych bariér pre rovnosť medzi pohlaviami v spoločnosti.
Tento jav sa vyskytuje v rôznych mierach, no nachádza sa všade, preto proti nemu musíme konať globálne v súlade s Všeobecnou deklaráciou ľudských práv.
Za rešpektovanie a vytváranie slobody a bezpečnosti pre svojich občanov zodpovedajú samotné štáty, v tomto prípade Mexiko, preto práve oni musia zaručiť potrebné nástroje na prevenciu, objasnenie a potrestanie násilia na ženách, aj keď sa toto násilie vyskytne v rodine.
Považujem sa veľmi pozitívne, že Mexiko urobilo právne kroky smerom k rovnosti mužov a žien.
Boj proti násiliu na ženách však nemožno obmedziť len na používanie právnych nástrojov, pretože ide o komplexný jav vyžadujúci si komplexné riešenie, právne, administratívne, poradenské, podporu obetiam, dialóg a monitorovanie úloh a povinností daného štátu.
Európska únia, ktorá sa pri viacerých príležitostiach zaviazala zabezpečovať globálnu rovnosť a ktorá definovala plán rovnosti na obdobie rokov 2006 - 2010 zverejnený Európskou komisiou, o ktorom pani komisárka hovorila ako o jednej z hlavných priorít, ako aj zastavenie násilia na ženách, nemôže zostať ticho tvárou v tvár takýmto ohavnostiam.
Vývoj v oblasti ľudských práv a rovnosť žien sa musia zohľadňovať ako zdôraznené kritériá pri vytváraní externých vzťahov.
Táto správa je vynikajúca a ja odporúčam jej prijatie.
(PT) Nemôžeme zostať nestranní voči násiliu páchanom na ženách v akejkoľvek časti sveta, hlavne v našich vlastných krajinách.
Preto venujeme mimoriadnu pozornosť tomuto vážnemu problému v Mexiku a niektorých štátoch Strednej Ameriky, kde sa stále vyskytujú vraždy žien, ktoré nemožno pripísať len všeobecnému ovzdušiu násilia.
Vieme, že je rovnako potrebné zohľadňovať aj diskrimináciu v sociálnych a ekonomických súvislostiach danej lokality, ktoré sú voči ženám nepriaznivé, a dokonca je to ešte horšie v prípade domorodých žien žijúcich v ťažkej chudobe a ekonomickej závislosti, čo vytvára ďalší problém činností zločineckých gangov.
Preto na tomto mieste tiež vyjadrujeme našu solidaritu so ženami, ktoré sú obeťami takéhoto násilia, a pridávame svoj hlas k výzve na podporu práv žien, na rešpektovanie ich dôstojnosti. Prirodzene podporujeme správu nášho kolegu poslanca, pána Romeva.
(ES) Vážená pani predsedajúca, v prvom rade by som chcela zagratulovať spravodajcovi k jeho správe.
Chcela by som z nej vyzdvihnúť niekoľko bodov a poukázať na jeden aspekt, ktorý podľa mňa chýba.
Ak chceme vyhrať boj proti vraždám žien a proti beztrestnosti, musíme útočiť na viacerých frontoch.
V krátkom čase musíme eliminovať každú diskrimináciu v legislatíve, zjednodušiť ohlasovanie zločinov a vytvoriť ochranné prostriedky pre obete, svedkov a členov rodín a zlepšiť súdny a väzenský systém.
Súhlasím, že v tejto oblasti je potrebné, aby Európska únia ponúkla svoju kompletnú spoluprácu týmto krajinám, aby prekonali ťažkosti a meškania pri uplatňovaní práv žien v legislatíve, aby sa podporila ratifikácia medzinárodných dohôd o ochrane ľudských práv a revízie a aktualizácie národných právnych predpisov v tejto oblasti.
Podporím preto pozmeňujúci návrh Obiols-Estrela v tomto zmysle.
Zlepšenie situácie z dlhodobého hľadiska vyžaduje, aby sme podporili vzdelávanie o hodnotách počnúc rodovou rovnosťou a vzdelávacími kampaňami a zvyšovanie informovanosti od detstva v školách s cieľom propagovať sociálne povedomie, ktoré umožní ukončiť násilie na ženách a označovanie obetí zo strany úradov.
To, čo podľa mňa chýba, je trochu konkrétnejšia zmienka o téme vzdelávania.
Myslím, že všetko naše úsilie týmto smerom je málo na ukončenie tejto škvrny na spoločnosti, ktorá by v spoločnostiach 21. storočia nemala mať miesto.
Vážená pani predsedajúca, veľká vďaka za túto skutočne dôležitú rozpravu a ešte raz úprimne ďakujem hlavne spravodajcovi.
Ako som povedala už pred chvíľou ako žena a ako členka Komisie pre vonkajšie vzťahy a európsku susedskú politiku, táto problematika je pre mňa mimoriadne dôležitá a je úplne správne povedať - ako som to aj urobila v úvode - je to všeobecný problém, ktorý nanešťastie ovplyvňuje nás všetkých vo všetkých krajinách.
Patrí medzi ne aj Európska únia, aj keď sa, samozrejme, vyskytuje častejšie v chudobných krajinách, krajinách bez vhodných sociálno-ekonomických podmienok, krajinách, ktorým chýba hlavne účinný policajný systém - čo znamená, že sa problémy vyskytujú už vo fáze odhaľovania - a vo väčšine prípadov aj účinný súdny systém.
Napokon, aj to je rozhodujúce.
Vieme aj to, že v mnohých krajinách, ktoré sa tu spomínali, ako napríklad stredná Amerika alebo Mexiko a ďalšie, existuje stále aj korupcia a mafiánske organizácie spolupracujú v niektorých prípadoch s vedúcimi postavami súdnictva, čo znamená, že miera odhaľovania je stále veľmi slabá.
Súhlasím s väčšinou toho, čo tu dnes odznelo. Po prvé, legislatívne opatrenia a po druhé, opatrenia na vykonávanie.
Zopakujem znovu, že Komisia už má vytvorené programy a na týchto záležitostiach pracuje.
Musíme však samozrejme zobrať do úvahy aj časový faktor.
Tento jav, bohužiaľ, nevieme vyhubiť za jednu noc. Dá sa dostať pod kontrolu len postupne v kontexte sociálno-ekonomického vývoja.
Je to žiaľ niečo, s čím máme všetci istý čas čo robiť.
Samozrejme, že musíme pristúpiť aj k preventívnym opatreniam. Práve som vyzdvihla príklad programu Pro Jóvenes, ktorý je veľmi zaujímavý.
Dámy a páni, ak by ste sa niekedy vrátili do Salvádora, alebo dokonca do Guatemaly, ale hlavne do Salvádora, odporúčala by som vám, aby ste sa sami pozreli.
Je to aspoň štipka dobrých správ.
Môžem len znovu potvrdiť, že budeme samozrejme pokračovať v našich programoch, že budeme naďalej viesť nesporne kritický dialóg s Mexikom. No ochotne priznávam, ako spomínal pán Salafranca Sánchez-Neyra, že Mexiko musí byť samo pripravené na pustenie sa do tejto problematiky a zaoberanie sa príčinou.
Problémom je, že ak sa zločin odhalí príliš neskoro, je veľmi ťažké určiť všetky aspekty po udalosti.
Následne je veľmi dôležité využiť všetky zodpovedajúce metódy modernej policajnej technológie, keďže odhaľovanie je prvým faktorom a spravodlivosť druhým. Rozhodujúca je, samozrejme, aj otázka všeobecnej nediskriminácie v spoločnosti.
Môžem vás len znovu uistiť, že som v tejto veci určite na vašej strane.
Rozprava sa skončila.
Hlasovanie sa uskutoční zajtra, vo štvrtok, 11. októbra 2007.
Písomné vyhlásenia (článok 142)
písomne. - Výbor pre práva žien a rodovú rovnosť už 8. marca 2007 pri príležitosti Medzinárodného dňa žien v EP spustil svoju kampaň na odstránenie násilia páchaného na ženách.
Súčasťou stratégie týkajúcej sa vykorenenia násilia páchaného na ženách vo svetovom meradle je i táto správa, ktorá sa zaoberá vraždami žien v Mexiku a v stredoamerických krajinách.
Hlavne v týchto krajinách sa počet násilných smrtí v posledných rokoch výrazne zvýšil.
Podľa oficiálnych mexických údajov bolo v rokoch 1999 až 2006 zavraždených 6 000 dievčat a žien.
Alarmujúcimi štatistikami v tejto oblasti disponujú predovšetkým krajiny, pre ktoré sú typické hlboké hospodárske nerovnosti v spoločnosti a hlavne finančná závislosť žien od mužov; ako sú Guatemala, Salvador, Honduras, ktorý je treťou najchudobnejšou krajinou Latinskej Ameriky, a Nikaragua.
Vraždy žien v Ciudad Juárez a Guatemale bijú "na poplach", preto vítam dnešnú rozpravu.
Verím, že iba na základe podrobnej analýzy týchto problémov ešte pred summitom EÚ - LAK, naplánovanom v roku 2008 v Lime, dokážeme vypracovať bilanciu prijatých opatrení vrátane skúseností mexických orgánov, ktoré pomôžu v účinnom boji proti násiliu na ženách v rámci Európskej únie, ako aj v Latinskej Amerike.
Som presvedčená, že musíme vyvinúť maximálne úsilie, aby sme ochránili ženy pred všetkými druhmi násilia.
Problém vraždenia žien a beztrestnosti páchateľov v Mexiku a Strednej Amerike sa napriek veľkému úsiliu nezlepšil.
Preto by vlády Mexika a krajín Strednej Ameriky mali naďalej zosilňovať svoje úsilie smerujúce k prevencii a odhaľovaniu vrážd žien a iných prípadov násilia na ženách.
V tejto súvislosti by som chcel požiadať vlády krajín Strednej Ameriky, aby zintenzívnili monitorovanie uplatňovania firemnej sociálnej zodpovednosti u subdodávateľských spoločností (maquiladora).
Európske zásady rovnakých príležitostí a rovnakých práv pre ženy aj mužov musia navyše ešte silnejšie ovplyvňovať aktívnu politiku EÚ v oblasti ľudských práv.
Vyzývam teda Komisiu, aby predniesla návrh týkajúci sa lepšej budúcej koordinácie rôznych európskych iniciatív navrhnutých na boj proti vraždeniu žien s miestnymi úradmi a inštitúciami.
Musia sa využiť všetky dostupné nástroje externej politiky.
V tejto súvislosti chcem požiadať Komisiu a členské štáty, aby zosilnili činnosti na overenie súladu s klauzulami o demokracii a ľudských právach v existujúcich a pripravovaných dohodách.
Pri rokovaní o dohodách o pridružení s krajinami Strednej Ameriky by sa malo ako súčasť hodnotenia vplyvu na trvalý rozvoj vykonávať aj hodnotenie vplyvu na rodovú rovnosť.
Európska politika v oblasti ľudských práv a hlavne práva žien nesmú byť žiadnom prípade predmetom úvahy v dôsledku ekonomických a geopolitických záujmov.
Jednominútové vystúpenia (článok 144)
Ďalším bodom sú jednominútové vystúpenia k otázkam politického významu.
Vážená pani predsedajúca, 7. október minulého roka si zapamätáme ako dramatický budíček do situácie, ktorá sa deje v Rusku.
V tej deň bola brutálne zavraždená Anna Politkovskaja, ktorá bola považovaná za žijúci symbol čestnej žurnalistiky.
Prezident Putin považuje úlohu Anny Politkovskej za krajnú a jej prípad je stále nevyriešený.
Poslanci tohto Parlamentu minulý október vyzvali Komisiu a členské štáty, aby si uctili pamiatku Anny Politkovskej tým, že ako hlavnú podmienku ďalšieho rozvoja našich vzťahov si stanovia obnovu slobodných médií v Rusku. Pretože len ak vyšleme jasný signál, že si vážime pátranie Anny Politkovskej po pravde a slobode viac než ropu a plyn, podmienky v Rusku sa začnú meniť.
Niet pochýb o tom, že my v Európe zdieľame hodnoty, za ktoré položila Anna Politkovskaja svoj život.
Nanešťastie sa zdá, že pán Putin tieto hodnoty nezdieľa.
Rešpekt voči Anne Politkovskej nás zaväzuje, aby sme to prezidentovi Putinovi dali na najbližších samitoch jasne najavo.
(RO) Budem hovoriť o problematike zoologických záhrad v Rumusku.
Podľa hodnotení, ktoré v tejto oblasti vykonali niektoré mimovládne medzinárodné organizácie, je transponovanie smernice týkajúcej sa zoologických záhrad do rumunskej legislatívy považované za jedno z najlepších v Európe.
Avšak zabezpečiť, aby bolo 41 rumunských zoologických parkov v súlade s európskymi normami do stanovených lehôt, a to do konca tohto roka, sa zdá byť nemožné.
Na základe tlaku tejto lehoty a podmienok existujúceho verejno-súkromného partnerstva podporujem význam okamžitej aplikácie spoločného akčného plánu, ktorý pozostáva z týchto prioritných krokov: vypracovať národnú štúdiu na zatriedenie existujúcich zoologických záhrad, zorganizovať krízový záchranný tím a dočasne zabrániť reprodukcii zvierat.
Považujem za potrebné ponechať určitý čas na vykonanie tohto plánu pred rozhodnutím o uzatvorení zoologických záhrad, ktoré nespĺňajú zákonné požiadavky.
(PL) Vážená pani predsedajúca, napriek mnohým poznámkam, ktoré odzneli v tejto snemovni voči pánovi Schulzovi, neprestal so svojimi útokmi a urážkami poslancov Európskej únie, ktoré nie sú hodné tohto Parlamentu.
Ako niekto, kto zastáva dôležitú funkciu v inštitúcii Spoločenstva, zasahuje do vnútorných záležitostí členského štátu a sústavne uráža jeho zástupcov.
Väčšina z nich v tomto Parlamente by ani nesnívala o zasahovaní do demokratických volieb národov EÚ.
Som zvedavý, ako by sa tento pán cítil, ak by nejaký poslanec EP vyzýval nemecký ľud, aby zmenili svojho kancelára, keď v Nemecku existujú organizácie zákonne šíriace nacistické myslenie a ohrozujúce hranice medzi európskymi štátmi.
Myslím, že tento pán ľutuje, že sa narodil tak neskoro, v nesprávnej historickej epoche.
Vážený pán predsedajúci, pán Pöttering dnes vydal vyhlásenie k svetovému/európskemu dňu proti trestu smrti a povedal, že odmieta trest smrti "v akejkoľvek podobe".
Zdá sa, že predpokladá, že s nim budeme všetci súhlasiť.
Ja ale nesúhlasím.
Minulú nedeľu bol len míľu od môjho domova v Londýne, vo Westhamskom parku, na smrť dobodaný nevinný 17-ročný chlapec, Rizwan Darbar, len preto, že sa podľa správy pokúsil zabrániť krádeži mobilného telefónu svojho priateľa.
V Británii to nie je nič neobyčajné.
Stále viac nevinných ľudí je zastrelených, dobodaných a ubitých na smrť.
Prečo je to tak?
Pretože lupiči a zločinci sa neboja zákonov.
Aj keď ich dolapia a usvedčia, často dostanú len veľmi zhovievavý trest.
Osobne by som bol rád, ak by sa trest smrti v Británii obnovil pre páchateľov tohto typu vrážd.
To, samozrejme, nemožno dosiahnuť, kým budeme v Európskej únii, čo je ďalší dobrý dôvod na odchod z nej.
Pán predsedajúci, už som dnes spomínal Líbyu a chcem sa k nej znovu vrátiť.
Líbya mala celkom správne zaplatiť za teroristické zverstvo v Lockerbie, no Líbya ako globálny sponzor terorizmu ešte musí pristúpiť k plnému odškodneniu.
Odporná kampaň strachu hnutia IRA dosiahla svoj najvražednejší charakter, keď získala zbrane v podobe líbyjského semtexu a výzbroje, čo umožnilo Martinovi McGuinnessovi a ostatným jeho vojenským vodcom rozpútať najkrutejšiu fázu svojej kampane.
Bez Líbye by mnoho nevinných ľudí nebolo zomrelo.
Preto chcem dnes, v tomto Parlamente, podporiť aktuálnu kampaň skupiny obetí v Severnom Írsku s názvom FAIR, aby Líbya bola dohnaná k medzinárodnej zodpovednosti a bola prinútená zaplatiť odškodné ako v súvislosti s Lockerbie.
Tak, ako EÚ pritlačila na Líbyu v prípade bulharských zdravotných sestier, mala by podporiť aj spravodlivosť pre obete hnutia IRA a pritlačiť Líbyu, aby pristúpila na urovnanie súdneho sporu, ktorý sa proti nej vedie v Spojených štátoch amerických a ktorý začala skupina FAIR.
(RO) Parlament prostredníctvom Výboru pre rozpočet urobil mimoriadne dôležité rozhodnutie.
Prostredníctvom 30 % rezerv vytvorených z administratívnych výdavkov na Európsky sociálny fond, Európsky fond pre regionálny rozvoj ako aj Kohézny fond vysielame Európskej komisii silný signál.
K schváleniu operačných programov by malo dôjsť v rámci času, ktorý stanovujú európske smernice, v tomto prípade sú to štyri mesiace.
Aj keď Rumunsko patrilo medzi prvé krajiny, ktoré tieto dokumenty predložili už v januári, dva z najdôležitejších operačných programov k dnešnému dňu ešte neboli schválené.
Hovorím o operačnom programe na rozvoj administratívnych kapacít a operačnom programe na ľudské zdroje.
Ak vezmeme do úvahy skutočnosť, že nie sme jediným členským štátom v tejto situácii, rada by som poznala dôvody, ak nie sú byrokratické, ktoré spôsobujú, že Komisia odložila svoje schválenie na november.
Podľa spoločného vyhlásenia, ktoré sme prijali spolu s Radou po zmierovacom konaní 13. júla, by mala Komisia zabezpečiť rýchle schválenie programov a projektov členských štátov a predložiť plán na ich prijímanie.
Pán predsedajúci, vítam príležitosť zmieniť sa o správe o priemyselných vzťahoch v poštovom sektore, ktorú práve uverejnila Európska nadácia pre zlepšenie životných a pracovných podmienok.
Škoda, že táto správa nebola dostupná predtým, než sme hlasovali o poštových službách.
No aj teraz ju možno považovať za včasný budíček pre všetky vlády, ktoré budú privatizovať svoje poštové služby v priebehu niekoľkých ďalších rokov.
V EÚ sme sa zaviazali k lisabonskému programu väčšieho počtu pracovných miest a lepších pracovných miest.
Táto správa, bohužiaľ, hovorí, že privatizácia poštového sektora zatiaľ priniesla menej, no hlavne horších pracovných miest s horšími pracovnými podmienkami.
V správe sa uvádza, že od začiatku procesu liberalizácie klesol vývoj platov v sektore vo všetkých krajinách okrem troch pod priemernú úroveň.
No čo je rozhodujúce, vo všetkých krajinách existuje platový rozdiel medzi zamestnancami hlavných poskytovateľov služieb a zamestnancami nových alebo alternatívnych poskytovateľov.
Ak situáciu ponecháme bez kontroly, citujem zo správy: "narušia sa pracovné podmienky a povedie to ku konfliktnejším priemyselným vzťahom".
Privatizácia poštových služieb zatiaľ v lisabonskom teste zlyháva.
. - (PL) Vážený pán predsedajúci, počas súčasného funkčného obdobia Európskeho parlamentu som viackrát vyzývala na ukončenie diskriminácie Poliakov, hlavne katolíkov.
Aj teraz sa pozeráme na požiadavku zo strany určitého média na zadržanie dotácii pre Univerzitu sociálnej a mediálnej kultúry ako na očividné vyjadrenie diskriminácie a motivácie, ktorú vedú iné kritériá než vnútorná hodnota.
Obvinenia, ktoré určité média vzniesli proti tejto inštitúcii, nie sú ničím iným než klebetami vytvorenými ľuďmi, ktorí kedysi zotročili Poľsko a Poliakov.
A dnes, v demokratických časoch, si nevedia zvyknúť na stratu absolútnej moci.
Univerzita, ktorá žiada o finančnú pomoc, poskytuje vzdelanie a odbornú prípravu v systéme univerzálnych hodnôt, a najmä pre študentov z chudobných rodín.
Sprísnenie kritérií a odmietnutie prideliť fondy v dôsledku lovu médií na bosorky, hlavne v roku rovnakých príležitostí pre všetkých, by podľa nás bolo nielen prejavom diskriminácie vo vzťahu k náboženstvu a názorom, ale v skutočnosti aj príznakom aplikovania totalitných spôsobov, ktoré sú v protiklade k vyhlasovaným hodnotám, normám a požiadavkám európskeho práva.
(PL) Pán predsedajúci, rád by som upozornil na veľmi dôležitý problém v Európskej komisii, na ktorý sa tu vo fóre Európskeho parlamentu stále zabúda: týka sa dopravných komunikácií.
Najkratšia dopravná trasa zo Škandinávie, severu Európy, na juh, do Turecka, Grécka a Bulharska, vedie cez stredoeurópsky dopravný koridor.
Je to koridor, ktorý by mal začínať v švédskom Ystade, prechádzať cez poľské mestá Štetín a Vroclav, české mesto Praha, slovenské mesto Bratislava, a ďalej cez Viedeň pokračovať do Constanţy, Thessaloník a Terstu.
Táto trasa sa naďalej ignoruje a podľa mňa by jej zaradenie do zoznamu európskych cien a železničných trás urýchlilo a skrátilo dopravné trasy po tejto línii. Zároveň by to povzbudilo celý stredoeurópsky dopravný koridor a všetky mestá a regióny, ktoré popri tejto línii ležia.
Pán predsedajúci, dnes sa nám dostala do rúk správa Európskej rady pre bezpečnosť dopravy o pokroku v EÚ vo vzťahu k znižovaniu úmrtí na cestách o polovicu do roku 2010.
Obsahuje dobré aj zlé správy.
Áno, situácia sa zlepšila a to musíme uvítať. Celkový počet mŕtvych je však stále príliš vysoký a pri súčasnom trende EÚ nedosiahne svoje cieľové hodnoty úmrtí na cestách.
V skutočnosti len tri členské štáty, Luxembursko, Francúzsko a Portugalsko, dosiahnu vytýčený cieľ.
Podarilo sa im znížiť počet úmrtí na cestách o viac než 8 % za rok.
Stojí za zmienku, že za posledných 12 mesiacov bolo na cestách v EÚ usmrtených viac než 39 000 osôb.
Ak by sme boli svoj cieľ splnili, 5 000 ľudí by dnes ešte žilo.
Ľutujem, že Írsko, moja vlastná krajina, je stále v spodnej polovici ligy, pokiaľ ide o vykonanie potrebných zlepšení.
Mohli sme sa poučiť od najúspešnejších krajín.
Vynaložili veľa úsilia a politickej vôle, aby zlepšili výkon v mnohých kľúčových oblastiach.
EÚ má už len tri roky, aby zaviedla opatrenia, ktoré by nám umožnili dosiahnuť naše ciele zníženia úmrtí na cestách o polovicu.
Skúsenosti nám ukazujú, že sa to dá, no potrebujeme nové podnety na úrovni EÚ, aby sme to dosiahli.
(FR) Pán predsedajúci, rád by som upozornil Parlament na problém Kosova, a najmä na to, že Európsky parlament by mal byť schopný reagovať na túto európsku vnútornú záležitosť a zabezpečiť, aby sa právo ľudí na určenie svojej vlastnej budúcnosti celkom oprávnene rešpektovalo.
Objavuje sa mnoho politických prvkov, ktoré vyvíjajú tlak na privodenie oddelenia Kosova, čo však nie je odpoveď.
Pre nás je to veľmi jasné, predovšetkým vo vzťahu k problémom spojeným s palestínskym územím a oddelením tohto územia v roku 1946.
Európsky parlament by mal preto vyvinúť silný tlak na zabránenie odčlenenia, aby zabránil konfliktu, ktorý sa týmto spôsobom vytvorí, a aby umožnil ľuďom rozhodnúť o svojom osude, pričom zabezpečí, že Európsky parlament môže byť prítomný, prítomný na európskej scéne a prítomný aj na celom našom území.
Vážený pán predsedajúci, bohužiaľ, kým skončím tento prejav, dvaja ľudia sa zabijú.
Je to preto, že na svete každých 30 sekúnd spácha jedna osoba samovraždu.
Ohromujúcich jeden milión ľudí, mnoho z nich sú mladí muži a ženy, ukončí každoročne svoje životy.
Téma samovrážd je v EÚ veľmi relevantná, pretože päť z desiatich krajín, ktoré vedú v počte samovrážd, sú členskými štátmi EÚ. Litva, Estónsko, Maďarsko, Slovinsko a Lotyšsko.
Litva má dokonca najvyššiu mieru samovrážd na svete.
Pre EÚ sú to veľmi smutné štatistiky, najmä preto, že vo väčšine prípadov sa príčine samovraždy dalo predísť.
EÚ má povinnosť voči svojim občanom okamžite znížiť mieru samovrážd v členských štátoch.
Vyzývam Vás, pán predseda, aby ste oslovili osobne všetky vlády členských štátov EÚ a národné parlamenty, a najmä vyššie spomínaných piatich krajín, a dôrazne ich vyzvali, aby zdvojnásobili svoje úsilie v predchádzaní samovraždám medzi svojimi občanmi.
Dali by sa tým každoročne zachrániť tisíce životov.
(RO) Z poslednej štúdie vyplýva, že približne u 170 000 detí v Rumunsku v 5. až 8. ročníku jeden alebo obaja rodičia odišli za prácou do zahraničia.
V nových členských štátoch Európskej únie, ako aj v kandidátskych krajinách, sa každý deň zvyšuje veľký počet detí, ktoré zostali so svojimi starými rodičmi alebo rodinami.
Z tohto dôvodu by som rada vyzdvihla potrebu vytvoriť primerané štruktúry, ktoré by pomohli deťom a rodičom byť spolu, ako aj potrebu sociálnej politiky, ktorá sa zameriava na solidaritu.
Domnievam sa, že by umožnenie zjednocovania rodín ako faktor hospodárskej a sociálnej integrácie malo tvoriť základný aspekt politík zákonného prisťahovalectva.
Zároveň žiadam, aby Európska komisia vypracovala stratégiu v oblasti situácie detí, ktoré zostali vo svojich domácich krajinách po odchode svojich rodičov, a aby poskytla podporu na vytváranie primeraných štruktúr v členských štátoch s cieľom pomôcť deťom a rodičom prispôsobiť sa novým rodinným situáciám.
Týmto sa končia jednominútové prejavy.
Financovanie Spoločnej poľnohospodárskej politiky
Nasleduje správa pána Jorga Chatzimarkakisa v mene Výboru pre poľnohospodárstvo a rozvoj vidieka k návrhu nariadenia Rady, ktorým sa mení a dopĺňa smernica (ES) č. 1290/2005 o financovaní spoločnej poľnohospodárskej politiky - C6-0116/2007 -.
podpredseda Komisie. - Pán predsedajúci, ďakujem Vám za príležitosť povedať niekoľko slov o správe k Predpisu 1290/2005 o financovaní spoločnej poľnohospodárskej politiky.
V prvom rade by som chcel poďakovať pánovi Chatzimarkakisovi a členom výboru za ich úsilie.
Návrh Komisie obsahuje dva body, ktoré majú politický význam.
Prvý hovorí o zabezpečení potrebného overenia príslušnej časti článku 53b nariadenia o finančných pravidlách, ktorý vymedzuje, že povinnosť transparentnosti a následného uverejnenia príjemcov zo strany členských štátov musia byť zabezpečené právnymi predpismi daného sektora.
Druhý hovorí o posilnení mechanizmu, ktorým sa zabezpečí finančná disciplína prostredníctvom nového mechanizmu obmedzenia a pozastavenia poľnohospodárskej pomoci, ktorý je štruktúrovanejší a transparentnejší ako aktuálny mechanizmus už vymedzený v predpise, a o zavedení možnosti Komisie vykonávať finančné opravy v prípade nedodržania následných kontrol.
Komisia výrazne podporuje otvorenosť a transparentnosť.
Jedným z prvkov je právo verejnosti vedieť, čo sa deje s finančnou pomocou Spoločenstva a vidieť, kto tieto sumy dostáva.
Článok 53 nariadenia o rozpočtových pravidlách vymedzuje, že členské štáty by mali uverejniť ex post zoznam príjemcov.
Kontrola tejto všeobecnej povinnosti, pokiaľ ide o výdavky fondov EAGGF a EAFRD, je upravená v návrhu Komisie.
Komisia veľmi trvá na tom, aby tieto informácie uverejňovali členské štáty, keďže na základe zdieľaného riadenia sú v spojení s poľnohospodárskou komunitou, a tým pádom sú v omnoho lepšej pozícii ako Komisia pri overení platnosti informácií, ktoré sa majú uverejniť.
Som veľmi vďačný za vašu podporu v tejto oblasti.
Komisia sa bude inšpirovať niektorými pozmeňujúcimi a doplňujúcimi návrhmi, ktoré boli navrhnuté pri prijímaní vykonávacích právnych predpisov. No nebolo by v súlade s cieľom lepšieho predpisu a zjednodušenia, ak by sa do predpisu Rady dostali všetky, niekedy aj veľmi technické, podrobnosti.
Dovoľte mi však ozrejmiť jednu vec.
Príjemcovia budú vopred informovaní, že sa určité informácie musia uverejňovať, pričom uverejnenie bude v plnej miere rešpektovať právoplatné právne predpisy týkajúce sa ochrany súkromia.
Ako viete, v predpise 1290/2005 už existuje mechanizmus obmedzenia a pozastavenia.
V porovnaní s ním ponúka navrhované ustanovenie nový transparentný a efektívny mechanizmus, ktorý umožní ďalšie zjednodušenie existujúcej možnosti obmedziť alebo pozastaviť platby členskému štátu v prípade závažných a trvalých nedostatkov v národných kontrolných systémoch.
Výhodou tohto nového ustanovenia je, že sa určité prvky určujú vopred, čím sa zabezpečí účinnejšie využitie takéhoto nástroja.
Nie je potrebné hovoriť, že fungujúci mechanizmus obmedzenia bude naďalej platiť v ostatných typoch prípadov.
Pozmeňujúce a doplňujúce návrhy zamerané na zníženie účinnosti mechanizmu obmedzenia však nie sú pre Komisiu prijateľné.
Napokon, postrehol som celkom značný počet pozmeňujúcich a doplňujúcich návrhov zameraných na ďalšie posilnenie celkového systému na riadenie poľnohospodárskych výdavkov, ktoré nesúvisia s naším návrhom.
Preto si myslím, že predkladaný text predstavuje dobrú rovnováhu a že by sme mali dať všetkým aktérom čas uviesť ho do praxe predtým, než zvážime prípadné zmeny pravidiel, ktoré napokon nadobudli platnosť len pred necelým rokom.
spravodajca. - (DE) Pán predsedajúci, pán komisár, dámy a páni, veľká vďaka za to, že ste si našli čas a ste dnes večer tu aj napriek neskorej nočnej hodine.
Problematika, o ktorej diskutujeme, nie je bezvýznamná a okrajová. Hovoríme o spoločnej poľnohospodárskej politike.
Rád by som začal tým, že Parlamentu pripomeniem, čo táto spoločná poľnohospodárska politika v skutočnosti znamená pre veľkú väčšinu našich takmer 500 miliónov občanov.
Napokon, tieto rozpravy pléna sa vedú kvôli našim občanom.
Jednako sme si však mohli všimnúť, že mnoho občanov považuje spoločnú poľnohospodársku politiku v prvom rade za reklamu EÚ - nanešťastie však mimoriadne zlú.
Vývozné dotácie, údajne nespravodlivý obchod s krajinami tretieho sveta, krmivové škandály, protesty farmárov, nadmerné dotácie, geneticky modifikované rastliny - počet negatívne vnímaných tém súvisiacich so spoločnou poľnohospodárskou politikou je nesmierny a nevyspytateľný.
Prešľapy v spoločnej poľnohospodárskej politike významne prispeli k slabej reputácii EÚ v mnohých častiach Európy.
Dámy a páni, túto reputáciu však nemožno zmyť z našich rúk tento večer.
Táto správa by však mohla, ak ju Rada podporí, určiť spoločnej poľnohospodárskej politike nový smer. Smer, ktorý bude bližšie k predstavám väčšiny občanov.
Rád by som začal diskutovaním o návrhu Komisie ešte raz.
V základe pozostáva zo štyroch prvkov: transparentnosť, t. j. zverejnenie mien príjemcov poľnohospodárskych platieb; zavedenie možnosti pozastavenia platieb členským štátom podľa prvého piliera v prípade závažných porušení v ich riadiacich a kontrolných systémoch; skrátenie časových období na audit Komisie, ak členské štáty nedodržia svoje povinnosti v oblasti kontroly (výnimky z takzvaného 24-mesačného pravidla); a prispôsobenie výkonných právomocí.
Z politického hľadiska sú pre EP určite mimoriadne dôležité návrhy o transparentnosti.
S nimi Komisia konečne vykonáva rozhodnutie Rady a Parlamentu o rozpočte na rok 2007.
Všeobecne srdečne vítam tento projekt, aj keď návrh Komisie prichádza dosť neskoro, pravdepodobne sčasti kvôli zapracovaniu ďalších faktov do textu.
Vykonávacie nariadenia Komisie týkajúce sa fondu EAFRD už predpokladajú uverejnenie mien všetkých príjemcov platieb z druhého piliera.
Aj ostatné fondy (Európsky fond regionálneho rozvoja, Európsky fond pre rybné hospodárstvo, Kohézny fond) teraz všetky obsahujú pravidlá o uverejňovaní.
Rozpočtové rozhodnutie znamenalo, že transparentnosť v základe prestala byť kontroverznou: už to viac nie je otázka typu ak, ale len ako.
Jedenásť členských štátov už v plnej miere zverejňuje všetky platby.
Preto potrebujeme väčšiu transparentnosť.
Nedostatok transparentnosti umožnil vznik klebiet a dezinformačných kampaní, ktoré poškodili spoločnú poľnohospodársku politiku viac než príležitostná skutočná chyba.
Problémy sa týkajú len otázky ako: Komisia napokon neposkytuje viac podrobností postupu a chce stanoviť všetky podrobnejšie ustanovenia vo vykonávacích nariadeniach.
Keďže sa dostávame do oblasti zasahovania do práva sebaurčenia vo vzťahu k osobným údajom, moja správa navrhuje určité objasnenia týkajúce sa údajov, ktoré sa majú uverejniť a za akých podmienok.
Výslovne nadväzujú na stanovisko Európskeho dozorného úradníka na ochranu údajov.
Napriek túžbe po rýchlej aplikácii musíme brať ochranu údajov veľmi vážne. A Európsky parlament to aj robí.
Táto správa má nasledujúce ciele: väčšia transparentnosť, a zároveň jasnejšie požiadavky na ochranu údajov.
Navyše musíme informovať verejnosť.
Ako možno dosiahnuť takéto vyvážené konanie?
Podľa mňa je nevyhnutné vopred informovať zaangažované strany, že pokiaľ hodnoty nebudú niečo znamenať, žiadna transparentnosť existovať nebude.
Preto navrhujem jasnejšie rozlišovanie, napríklad podľa účelu intervencie.
V správe sa navrhuje meno, platba a miesto trvalého pobytu alebo podnikania.
Dnes transparentnosť znamená uverejnenie na internete.
Hovoríme o vytvorení všeobecnej internetovej platformy s odkazmi a referenciami od Komisie.
Záleží na členských štátoch, aby informácie doplnili o relevantné vysvetlenia.
Ak to budú členské štáty považovať za vhodné, môžu uverejňovať informácie na regionálnej úrovni.
Rôzne databázy sa musia prepojiť.
Otázka toho, aký subjekt má zverejniť informácie, je v Rade veľmi kontroverzná.
Finančné riadenie je zmiešané a členské štáty tak majú jasnú zodpovednosť - aj podľa článku 53b rozpočtového rozhodnutia.
Zverejňovanie Komisiou by mohlo navyše vyvolať problémy zákonnej ochrany, keďže osoby, ktoré nesprávne zverejnenie zasiahlo, by sa museli obrátiť priamo na Európsky súd prvého stupňa.
To nie je vnímavé voči občanom ani nijako mimoriadne transparentné.
Návrh Komisie je jednoduchší, transparentnejší, menej ťažkopádny z pohľadu riadenia a viac vnímavý k občanom, a preto má moju podporu.
Je v súlade s ustanoveniami vo všetkých ostatných oblastiach (štrukturálne fondy a pravidlá vzťahujúce sa do dnešného dňa na druhý pilier).
Keďže sa na zverejňovanie informácií musíme pozerať v kontexte rozpočtovej kontroly, moja správa navrhuje (mierny) paušálny poplatok v prípade neuverejnenia informácií.
Pokiaľ ide o sankčné zníženie financovania, musím povedať, že ho veľmi podporujem, no sú tu isté body, kde by som rád videl väčšiu mieru zohľadňovania zásady proporcionality.
Môj kolega poslanec pán Mulder vo Výbore pre kontrolu rozpočtu predniesol návrhy týkajúce sa rozpočtového aspektu materiálu, ktoré môžem bezvýhradne podporiť.
Vo svojom stanovisku vyjadril Výbor pre rozpočet svoje názory na aspekty transparentnosti, ktoré vo veľkej miere zodpovedajú mojim návrhom.
Dámy a páni, a predovšetkým členovia Rady, Výbor pre poľnohospodárstvo a rozvoj vidieka túto správu jednomyseľne prijal.
Dúfam, že zajtra sa pri hlasovaní tiež dosiahne veľká väčšina.
Prosím Radu a Komisiu, aby brala vážne túto voľbu zástupcov európskeho ľudu.
Niet pochybností o prepojení tejto správy a spôsobu, ako sa k nej a k očakávanej kontrole stavu postavia všetky zaangažované subjekty.
K tejto téme sa bez pochýb vrátime pri riešení problematiky kontroly stavu.
v mene skupiny PPE-DE. - (DE) Pán predsedajúci, som veľmi zaviazaný kolegovi pánovi Chatzimarkakisovi. Predstavil správu, ktorú môže skupina Európskej ľudovej strany (kresťanskí demokrati) a Európskych demokratov vo všetkých smeroch podporiť.
Je tu však legitímna otázka, či sme takéto nariadenie vôbec potrebovali.
Vyvolá intenzívnu dychtivú diskusiu, pretože jeho obsah je náročné vysvetliť občanom.
Preto si myslím, že je dobré, že poľnohospodári musia dostať vysvetlenia dôvodov platieb pri uverejnení ich podrobností.
Naši poľnohospodári naozaj hodnotne prispievajú do našej spoločnosti, deň za dňom nám dodávajú potraviny, starajú sa o našu kultúrnu krajinu a vo veľkej miere prispievajú k fungovaniu vidieckych oblastí.
Transparentnosť však nemôže byť jednosmerná, musí sa vzťahovať na obe strany.
Preto moja skupina podporuje výzvu správy, aby sa užívatelia pri používaní informácií prihlasovali a registrovali.
Ako práve spomínal môj kolega, rovnako dôležité je, aby táto smernica nerušila platnosť ustanovení na ochranu údajov, hlavne ustanovení členských štátov.
V záujme rovnakého zaobchádzania by som však chcel požiadať Komisiu, aby predstavila nariadenia zabezpečujúce transparentnosť aj napríklad v mimovládnych organizáciách.
Som presvedčený, že v prípade mimovládnych organizácií sa viac fondov EÚ dostáva na pochybné projekty ako v sektore poľnohospodárstva.
Správa ponúka príležitosť ukázať verejnosti, prečo sa peniaze daňových poplatníkov míňajú na poľnohospodárstvo.
Správne použitie správy umožní úspešne dokázať verejnosti veľký význam európskeho poľnohospodárstva a v tom prípade smernica o transparentnosti splnila svoj účel.
v mene skupiny PSE. - (FR) Vážený pán predsedajúci, pán komisár, dámy a páni, pokiaľ ide o prvý cieľ tohto nariadenia, ktorým je dodržiavať povinnosť zverejňovania informácií o príjemcoch z fondov Spoločenstva, myslím, že je celkom správne, aby sme konečne vedeli, kto čo dostáva zo spoločnej poľnohospodárskej politiky.
Bolo to dlho očakávané opatrenie a jeho cieľom nie je označovať poľnohospodárov, ale vytvoriť transparentnosť vo financovaní. Tá sa týka nás všetkých ako platiteľov dane a ako spotrebiteľov a na jej základe máme právo na informácie.
Myslím si dokonca, že toto uverejňovanie by mohlo byť úplne užitočné a mohlo by zlepšiť názor občanov na poľnohospodárov a platby, ktoré dostávajú za služby spoločenstvu, ako napríklad dodávanie kvalitných potravín, ktoré spĺňajú vysoké výrobné normy, alebo udržiavanie krajiny a vidieka.
Veľmi užitočné bude aj zverejnenie vysvetľujúceho vyhlásenia k uskutočneným platbám a príjmom poľnohospodárskeho subjektu, ktoré požaduje Výbor pre poľnohospodárstvo a rozvoj vidieka.
V plnej miere súhlasím s praktickými postupmi zverejňovania definovanými v správe nášho kolegu poslanca, pána Chatzimarkakisa. Tie pozostávajú z vytvorenia európskej internetovej platformy prepojenej s internetovými platformami členských štátov, na ktorej by sa zverejnili online mená príjemcov regionálnej pomoci a ich miesta pobytu.
V prípade verejných alebo súkromných spoločností s ručením obmedzeným musia byť známe aj mená investorov a členov správnej rady.
Podporujem aj hodnotiace správy požadované od Európskej komisie počas rokov nasledujúcich po vykonaní tohto nariadenia, ktoré budú veľmi užitočné, hodnotenie prínosov centralizovaného zverejňovania informácií zo strany Komisie a vyhodnotenie rozdelenia fondov, ktoré by mohlo byť doplnené aj legislatívnymi návrhmi na dosiahnutie ich objektívnejšieho rozdeľovania v prvom a druhom pilieri.
Na druhej strane, pokiaľ ide o spôsoby prístupu k týmto údajom, vôbec nesúhlasím s návrhmi na zachovanie dôvernosti údajov alebo vytvorením vstupnej prekážky, ktoré podľa mňa úplne oslabia účinok transparentnosti tohto nariadenia.
Ak sa má zaviesť transparentnosť, hlavne vo vzťahu k verejným fondom, myslím, že by sa mal k informáciám dostať každý bez obmedzení.
Prakticky sa mi zdá byť nemožné aj zavedenie registračného systému, keďže údaje najprv zverejňujú všetky členské štáty a následne sa preberajú na úrovni EÚ. Trinásť členských štátov však v každom prípade už zverejnilo tieto údaje bez akýchkoľvek obmedzení.
Preto vás žiadam, aby sme úplne alebo čiastočne odmietli pozmeňujúce a doplňujúce návrhy 4, 20, 21 a 23, ktoré vyžadujú registráciu totožnosti a motivácie užívateľov verejných údajov.
Pokiaľ ide o druhý cieľ - nástroj na zníženie alebo pozastavenie poľnohospodárskych platieb v prípade zlyhania alebo neúčinnosti určitých kľúčových prvkov vnútroštátneho systému kontroly - myslím, že ide o užitočný prostriedok konania pre Európsku komisiu.
No musí sa, samozrejme, používať primerane k povahe, trvaniu a závažnosti priestupkov.
Podobne sa zmenšuje percento zníženia, ak členský štát vykoná určité kroky smerujúce k náprave chýb a zvyšuje, ak nepoužije odporúčania, ktoré už dostal.
Dúfam tiež, že sa zachová povinnosť členských štátov informovať Komisiu o spôsobe, ako sa rozhodli alebo ako plánujú znovu využiť zrušené fondy po vzniknutých nezrovnalostiach.
v mene skupiny ALDE. - Vážený pán predsedajúci, v prvom rade by som chcela zablahoželať spravodajcovi k jeho skvelej práci.
Tento predpis prinesie pozitívne výsledky a zabezpečí väčšiu transparentnosť a zodpovednosť.
Tie sú potrebné, pretože by sa mali vyžadovať v rámci všetkých financovaní z fondov EÚ, no tiež preto, že pomôžu rozohnať niektoré prehnané mýty, ktoré kolujú okolo SPP.
Správy Dvora audítorov hovoria o tom, že sa v poslednom čase vo veľkej miere zlepšili kontroly poľnohospodárskych výdavkov.
Na to musíme upozorniť verejnosť.
Súhlasím s návrhom spravodajcu, že podobná požiadavka by mala existovať pre štrukturálne fondy.
Nemalo by sa to vzťahovať len na SPP.
Táto iniciatíva zameraná na transparentnosť by mala súvisieť aj s ostatnými oblasťami.
Keďže čakáme na takzvanú kontrolu stavu SPP, je dôležité, aby sme tento problém riešili teraz a takpovediac sa ho zbavili.
SPP má často zlé ohlasy, no veľmi často sa tieto pripomienky sústreďujú len na negatívne aspekty a úplne ignorujú veľmi pozitívne výhody, ktoré spotrebitelia z SPP získali.
Od zavedenia SPP je inflácia v oblasti cien potravín oveľa nižšia ako celková inflácia.
SPP zabezpečila pre občanov EÚ lacnejšie potraviny, no zároveň bezpečnejšie a so zistiteľným pôvodom.
Výraz "z poľa na vidličku" znamená presne to.
SPP zlepšuje naše životné prostredie a životné podmienky zvierať sa naďalej zlepšujú.
SPP navyše zaistila potravinovú bezpečnosť pre EÚ.
Mnoho ľudí sa vysmieva z myšlienky potravinovej bezpečnosti, akoby patrila do temných čias.
Svet má dosť potravín, aby sa sám nasýtil.
No na ako dlho?
Možno týždeň.
Len pouvažujte nad tlakom, ku ktorému dôjde, ak skutočne začneme pestovať palivo na rozdiel od potravín.
Len pouvažujte nad tlakom, ku ktorému dôjde, ak rozvíjajúce sa hospodárstva ako India a Čína budú súťažiť s EÚ o potraviny a palivo pestované namiesto potravín.
Potom budeme hľadať potravinovú bezpečnosť v SPP a EÚ.
Ako každá politika, aj SPP má svoje problémy, no európskym občanom pomáha a tento predpis zaistí, aby naďalej pomáhala otvoreným a transparentným spôsobom.
Vážený pán predsedajúci, úplne podporujem správu pána Jorga Chatzimarkakisa, aj samotný návrh nariadenia.
Je to dôležitý krok správnym smerom. Zavádzame väčšiu transparentnosť v zodpovednosti súvisiacej s výdavkami Európskej únie.
Najcennejším ustanovením je to, ktoré ako súčasť spoločnej poľnohospodárskej politiky umožňuje zverejňovať, resp. vytvára povinnosť zverejňovať informácie o tom, kto použil tieto fondy a v akej súvislosti.
Verejná mienka už nejaký čas vyžaduje tieto informácie, a rovnako aj tlač. Preto je veľmi dobré, že sa zaviedla práve táto zásada.
Nikto, kto získal verejnú pomoc, by sa nemal hanbiť za informácie o tom, na čo ich získal, a poľnohospodári obzvlášť nemajú dôvod hanbiť sa za to. Veď napokon im táto jasne pomoc patrí a je na dobrú vec pre celú spoločnosť.
Nariadenie sa zameriava na uplatňovanie dôraznejšej kontroly výdavkov EÚ, čo je tiež veľmi dobré.
Rád by som pri tejto príležitosti povedal dve vety o probléme, ktorý sa vynoril, keď Výbor pre kontrolu rozpočtu na začiatku októbra navštívil Poľsko.
Problém sa týka zisťovania nezrovnalostí vnútroštátnymi agentúrami na kontrolu.
Toto je riešenie, ktoré by nám umožnilo vyhnúť sa následkom obmedzení výdavkov v situácii, keď vnútroštátna agentúra na kontrolu zistí nezrovnalosti.
Je to o riadnej spolupráci týchto agentúr s Európskym dvorom audítorov a ich motivácii identifikovať takéto nezrovnalosti bez následkov pre ich vlastnú krajinu.
v mene skupiny Verts/ALE. - (DE) Vážený pán predsedajúci, poľnohospodárstvo potrebuje transparentnosť.
Pán Deß povedal, že peniaze plynú do pochybných projektov.
Pravdou je, že aj toto chceme prostredníctvom takejto transparentnosti odhaliť. No snáď bude so mnou súhlasiť aj v tom, že do európskeho poľnohospodárstva a európskych vidieckych oblastí si nenájde cestu veľa peňazí.
Niektoré z nich prúdia do nesprávnych kanálov. V minuloročných rozpočtoch boli určené miliardy eur pre poľnohospodárov, no nedostali sa k nim.
Všetky exportné dotácie v prospech poľnohospodárov, celá prax intervencií EÚ vrátane skladovania - zhltlo to miliardy eur, no poľnohospodárom to nepomohlo.
Ako už spomínala pani Harkinová zo skupiny Aliancie liberálov a demokratov za Európu, prinajlepšom sa tým udržali nízke ceny pomocou zostupnej stabilizácie trhu, čo je istým druhom inflačnej brzdy.
Udržanie stabilných cien je prirodzene všeobecným cieľom, ale nemôže byť v záujme poľnohospodárov, aby sa stali prisluhovačmi národa alebo Európy s cieľom zabezpečiť to.
Spravodajca správne hovoril o potrebne referenčného rámca: samotné zverejňovanie nestačí.
Rád by som ponúkol referenčný rámec: aj po reforme spoločnej poľnohospodárskej politiky pri sadzbe 300 EUR za hektár získava racionalizované podnikanie, kde sa stará jeden pracovník o 400 hektárov - čo je najvyššia možná miera racionalizácie - približne 120 000 EUR na pracovníka.
80 % poľnohospodárov nezíska ani desatinu toho.
Preto musíme vysvetliť aj to, čo sa deje s týmito peniazmi.
Tento referenčný rámec musia vytvoriť politici - nepríde sám so zverejňovaním.
Keď Komisia vo svojom návrhu uvádza, že sa tieto platby možno budú musieť upraviť, že sa do druhého piliera musí zaviesť zmena - keďže finančné prostriedky v ňom prinášajú lepšie výsledky z pohľadu pracovníkov a životného prostredia - je to náznak toho, čo je pred nami, a to diskusie nasledujúcej po uverejnení týchto informácií.
A potom budeme musieť znovu nechať politikom voľnú ruku.
Najprv však musia prehovoriť čísla, musia sa zverejniť a my musíme byť trpezliví. A ak budú nesprávne, bude sa musieť zmeniť politika, aby sa napravili.
Veľká vďaka za Vašu správu. Podporíme ju.
v mene skupiny GUE/NGL. - (NL) Veľmi pekne ďakujem, pán predsedajúci.
Tiež by som chcela spravodajcovi poďakovať za jeho prácu.
Európski platitelia dane chcú vedieť, ako sa ich dane míňajú.
V záujme transparentnej európskej politiky je úplne nevyhnutné zverejniť mená tých, ktorí dostávajú poľnohospodárske dotácie, hlavne ak vezmeme do úvahy obrovskú časť rozpočtu EÚ, ktorú tieto dotácie tvoria.
Ešte dôležitejšie je však to, že toto zverejňovanie môže byť začiatkom veľmi potrebnej, skutočne dôkladnej reformy spoločnej poľnohospodárskej politiky.
Keď sa v Holandsku v roku 2005 zverejnili dotácie, uvedomili sme si, aká neprimerane veľká časť smerovala do malej, bohatej skupiny.
Poskytujeme veľké dotácie nadnárodným spoločnostiam a veľkým majiteľom pozemkov, pričom tisíce obyčajných poľnohospodárov sotva prežívajú.
Na začiatok musí existovať strop dotácií, ktoré môže jedna osoba alebo jeden podnik dostať - a nie 300 000 EUR, ktoré navrhla nedávno pani komisárka Fischer Boel.
Navrhla by som sumu neprekračujúcu priemerný ročný plat.
Veď cieľom všetkých dotácií je napokon nahradiť príjem.
Členské štáty, ktoré nezabezpečia správnu mieru transparentnosti, by mali získať ako pokutu menej financií z EÚ.
Dôležité je aj to, že ak majú členské štáty slabo fungujúci kontrolný mechanizmus, malo by sa to oznámiť, aby poľnohospodári a organizácie zastupujúce ich záujmy boli schopné vyzvať tieto úrady k zodpovednosti, ak v dôsledku toho utrpia škodu.
Toto by mal byť samozrejme len začiatok celej skupiny iniciatív Parlamentu smerujúcich k transparentnosti.
Verejnosť by sa mala dozvedieť aj o rozdelení štrukturálnych fondov.
Dúfam, že túto správu podporí maximálna väčšina Parlamentu, keďže vďaka nej by bola predovšetkým naša hlavná funkcia dozoru omnoho jednoduchšia.
Transparentná poľnohospodárska politika je prvým krokom smerom k spravodlivej poľnohospodárskej politike.
v mene skupiny IND/DEM. - (SV) Ďakujem Vám, pán predsedajúci.
Rovnako ako moji voliči, aj ja si myslím, že EÚ je príliš uzatvorená a príliš byrokratická.
Vítam preto návrh Komisie, ktorý sa snaží o väčšiu otvorenosť a transparentnosť vo výdavkoch inštitúcií.
O podpore pre poľnohospodárstvo sa dá diskutovať.
Pre občanov je preto dôležité, aby mohli vidieť, kam smerujú ich dane a v akom množstve.
Je poľutovaniahodné, že pozmeňujúce a doplňujúce návrhy výboru sú v rozpore s úlohou EÚ ako transparentnej inštitúcie.
Požiadavka výboru na registráciu s cieľom získať prístup k informáciám je závažným porušením súkromia všetkých občanov, či už sú to poľnohospodári, novinári alebo učitelia detí predškolského veku.
Povolenie registrácie občanov, ktorí sa chcú pozrieť do verejných dokumentov, predstavuje vývoj, aký v EÚ nechceme vidieť.
Vyzývam preto všetkých poslancov, aby hlasovali proti pozmeňujúcemu a doplňujúcemu návrhu výboru č. 4 a 23.
Ďakujem.
v mene skupiny ITS. - (FR) Pán predsedajúci, pán komisár, pán Chatzimarkakis, máme nedostatok obilia, máme nedostatok mlieka, cena kukurice a masla prudko stúpa. A čo robíme my?
Diskutujeme o udelení bonifikácii na kravu, na ovcu alebo na hektár na internete a ako adolescenti sa hráme na organizovanie poľnohospodárskych a finančných e-mailov na internete, zatiaľ čo svet začne pomaly hladovať.
Má to samozrejme aj dobré dôvody: transparentnosť, právo zistiť a kontrolovať, čo sa deje s miliardami, ktoré sa platia poľnohospodárom.
V demokracii však kontrolu vykonáva Parlament v snemovni, a nie užívatelia surfujúci po webe.
Ak sa má transparentnosť vzťahovať na poľnohospodársku podporu, prečo sa by sa v duchu populizmu nemala vzťahovať aj na platy vyšších úradníkov EÚ?
Prideľujeme bonifikáciu na dojnice online, prečo nedať mliečnu bonifikáciu aj na vyšších úradníkov online?
To je prvá nespravodlivosť.
Je tu aj druhá.
Malí poľnohospodári budú transparentní, no veľké obchodné poľnohospodárske spoločnosti nie.
Skutočným cieľom tohto nariadenia nie je totiž transparentnosť.
Je to diabolský vojnový stroj, ktorý má dva skryté ciele.
Prvým je rozdeliť poľnohospodárov na veľkých a malých a zničiť ich jednotu v odborových zväzoch.
Druhým, dôležitejším, je rozvíriť verejnú mienku proti poľnohospodárom prostredníctvom tlače, hlavne britskej tlače, ktorá bude upozorňovať na bonifikáciu, ktorú dostal princ Charles a jej veličenstvo kráľovná Alžbeta, ktorú dostali vodcovia odborových zväzov, veľkí poľnohospodári, a snáď aj manžel pani Fischer Boel, ktorý chová prasatá.
Pomocou týchto niekoľkých príkladov veľkých vlastníkov pôdy kŕmenej hormónmi z Bruselu sa zabezpečí, aby verejnosť uverila, že poľnohospodári dostávajú veľké vzpruhy, ale verejnosť už nevie, že poľnohospodári získavajú tieto platby proti svojej vôli, lebo majú zákaz vyrábať.
Sú nútení neobrábať svoju pôdu.
A keď bude verejná mienka proti poľnohospodárom - ktorí sú platení za neprodukovanie kvôli oddeleniu - úplne vyburcovaná, v roku 2013, bude možné odstrániť pomoc a znovu získať približne 20 miliárd EUR na financovanie iných nepoľnohospodárskych činností, pričom to nebude znamenať žiadne politické ani voličské riziko.
Pod maskou demokratickej transparentnosti je toto nariadenie morálnou potupou, ktorá používa hnusné motivácie závisti a žiarlivosti, aby slúžili strategickému zámeru Komisie z 80. rokov: odstrániť poľnohospodárske exporty ako súčasť veľkej celosvetovej dohody.
Poľnohospodárstvo pre južnú pologuľu a finančné, bankové a energetické služby pre severnú pologuľu.
Taká je pravda o tomto nariadení!
Pán predsedajúci, medzi transparentnosťou a porušovaním súkromia môže byť len tenká hranica.
Mnoho poľnohospodárov - a z môjho pohľadu celkom správne - sa bude hnevať na to, že sa podrobnosti ich jednotnej platby pre poľnohospodárske subjekty uverejňujú na internete, keďže to skresľuje vnímanie bezplatných dávok.
Skutočnosť je, samozrejme, taká, že pre väčšinu predstavuje jednotná platba pre poľnohospodárske subjekty dotovanie našej politiky lacných potravín.
Vezmime si napríklad sektor hovädzieho mäsa.
Správa pracovnej skupiny v mojom volebnom obdobe poukazuje na to, že v tejto malej oblasti výrobcovia hovädzieho mäsa ročne prichádzajú o 260 miliónov EUR.
Len vďaka jednotnej platbe pre poľnohospodárske subjekty naďalej dotujú výrobu.
Ak teda uverejníme, že poľnohospodár dostal 20 000 EUR, je to zavádzajúce, pretože tam nie je zmienka o tom, že zároveň prišiel o minimálne 40 000 EUR na prevádzke svojej výroby.
Ak chceme byť spravodliví, uverejniť by sa mali aj štandardné štatistické údaje z výkazu ziskov a strát za predaj komodity v každom sektore.
(EL) Pán predseda, s radosťou som zaregistroval, že všetci chceme transparentnosť aj kontrolu: všetci chceme, aby sa peniaze EÚ získané od občanov platiacich dane chránili a dostali sa k tým, ktorí majú skutočne nárok na pomoc.
Keď sa vyskytnú nezrovnalosti alebo nezákonnosti, musia sa použiť určené sankcie. Myslím, že v tomto bode sme všetci jednotní a odhodlaní.
Netreba však ani spomínať, že navrhované opatrenia majú vstúpiť do platnosti po prijatí príslušného nariadenia a majú súvisieť s nasledujúcim finančným rokom.
Domnievame sa, že toto objasnenie je úplne potrebné, a preto sme predložili príslušný pozmeňujúci a doplňujúci návrh.
Prostredníctvom tohto pozmeňujúceho a doplňujúceho návrhu chceme ujasniť, že opatrenia na pozastavenia mesačných platieb vymedzené v článkoch 17a a 27a nariadenia č. 1290/2005 týkajúceho sa financovania spoločnej poľnohospodárskej politiky sa nebudú vykonávať pred 16. októbrom 2008.
Veríme, že je správne, aby opatrenia nemali retroaktívnu platnosť.
Na záver mi dovoľte zdôrazniť, čo všetci chceme:
po prvé, ochranu peňazí daňových poplatníkov;
po druhé, aby sa peniaze dostali k tým, ktorí na ne majú skutočný nárok, ako na to veľmi správne poukázal kolega poslanec;
po tretie, aby boli subjekty porušujúce zákony potrestané;
po štvrté, buďme spravodliví, platí to na celom svete, zákony nemajú retroaktívnu platnosť, ani by ju nemali mať.
Ak sa tieto podmienky splnia, budeme bezvýhradne a radi podporovať a hlasovať za správu pána Chatzimarkakisa.
(HU) Pán predsedajúci, dámy a páni, inštitúcie Európskej únie odčiňujú dlho prehliadaný bod.
Ak existuje niekto, kto sa zaujíma o to, aby sme usporiadali európske poľnohospodárstvo a zabezpečili jeho transparentnosť, je to európsky poľnohospodársky sektor.
Spravodajca, pán Chatzimarkakis, ktorému by som rád zablahoželal, to vyjadril veľmi dobre, že Európska únia nemá dobrý obraz v očiach európskych občanov a že najčastejšie robili z európskeho poľnohospodárstva obetného baránka.
Preto by som v túto neskorú nočnú hodinu chcel citovať generála Gaullea, ktorý povedal, že musíme stáť na kraji nemožného.
Áno, my, pre ktorých je spoločná poľnohospodárska politika taká dôležitá, musíme stáť na kraji nemožného, transparentnosti.
Tá je pre spoločnú poľnohospodársku politiku veľkým problémom. Súhlasím bezvýhradne s pánom Graefe zu Baringdorf, že európska spoločná poľnohospodárska politika je zamotaný neporiadok, sotva transparentný a z mnohých aspektov nespravodlivý.
Obaja a myslím, že aj tí, ktorí sedia v tomto Parlamente, by sme chceli zabezpečiť budúcnosť spoločnej poľnohospodárskej politiky, no zároveň ju chceme ochrániť.
Moji drahí priatelia, čo nám to hovorí, ak má spoločná poľnohospodárska politika svoje obľúbené, rozmaznané deti, ako napríklad sektory obilia, cukru a tabaku, a ak má nepriateľské sektory, ako napríklad sektory ovocia a zeleniny, hrozna a vína, bravčového mäsa a hydiny?
Toto by nikto nevysvetlil čestne európskemu občanovi.
Často by nikto nevysvetlil čestne európskemu občanovi, že celá hromada pomoci nejde výrobcom, ako povedal pán Graefe zu Baringdorf, no zhrabnú ich obchodné organizácie.
Zatiaľ o tom nikde neexistuje správa a bolo by to dobré, ak by Komisia a Rada napokon pripravili takúto správu o sumách, ktoré smerujú do poľnohospodárskeho sektora.
Obrovských sumách.
Táto správa je preto veľmi dôležitá, aby jasne ukázala, kto dostáva pomoc a v akej výške a aby sa nestalo, že média prinesú negatívny príklad, že 200 kusov dobytka je celé roky na šiestom poschodí v Ríme, zatiaľ čo niekoľko sto tisíc talianskych roľníkov čestne podniká.
Moji drahí priatelia, transparentnosť a spracovanie údajov sú preto veľmi dôležité a Európska únia to musí urobiť aj v iných oblastiach, preto podporujem správu pána Chatzimarkakisa.
Veľmi pekne vám ďakujem.
(FI) Pán predsedajúci, aj ja chcem ihneď poblahoželať spravodajcovi, pánovi Chatzimarkakisovi, k jeho správe.
Samozrejme, môžeme sa opýtať, aký druh správy sa dá očakávať od spravodajcu, ktorý má v duši triezve uvažovanie Nemca, srdce Gréka, a dokonca aj trochu fínskej krajiny.
Môžeme povedať, že v takomto prípade sa správa môže ukázať ako celkom dobrá v mnohých ohľadoch, a to je aj prípad tejto správy.
Ešte raz blahoželám.
Pravdou je, že ak hovoríme o poľnohospodárstve a systéme jeho financovania, veľmi dôležité je zdôrazniť význam transparentnosti.
Transparentnosť je základ všetkého.
Ďalším faktorom, ktorý musí s ohľadom na finančné programy ísť ruka v ruke s transparentnosťou, je, samozrejme, spravodlivosť.
Počas niekoľkých rokov tu v Európskom parlamente som však zistil, že spravodlivosť je relatívny pojem a že spôsob, ako ju vnímame, je rôzny.
V každom prípade však dúfam, že zvýšená transparentnosť povzbudí aj vieru verejnosti v náš rozhodovací systém a názor, že sa snažíme urobiť správne rozhodnutia o financovaní poľnohospodárstva tak, ako aj v iných oblastiach.
Rád by som však predsa len spomenul svoju obavu o poľnohospodárstvo v širšom kontexte.
Keď už spomínam spravodlivosť, dúfam, že v budúcnosti budeme venovať pozornosť nielen transparentnosti, ale aj spravodlivosti.
Teraz, za prítomnosti pána komisára, je veľmi dôležité zabezpečiť, aby sa aj malými štátmi zaobchádzalo primerane.
V budúcnosti by sme mohli zaistiť aj zachovanie istého druhu národnej sebestačnosti.
Vo Fínsku máme niekoľko vážnych príkladov tejto skutočnosti s nedávnymi rozhodnutiami Európskej únie o cukri a rozhodnutiami o poľnohospodárskych platbách.
S malými a veľkými členskými štátmi sa nezaobchádza rovnako. Preto dúfam, že v budúcnosti sa bude venovať väčšia pozornosť spravodlivosti, keďže otázka transparentnosti sa rieši v súvislosti so správou pána Chatzimarkakisa.
Musíme zabezpečiť, aby bola Európska únia a náš rozhodovací systém otvorené, aby im občania mohli dôverovať a aby cítili, že ich v budúcnosti môžu podporiť.
(PL) Vážený pán predsedajúci, dnešná správa o financovaní spoločnej poľnohospodárskej politiky, a hlavne otázka jeho transparentnosti, má obrovský význam pre sociálnu akceptáciu osôb s trvalým pobytom v Spoločenstve, a predovšetkým pre európskych poľnohospodárov.
Pomocou zverejnenia príjemcov verejnej podpory budeme môcť detailne vidieť, v akom kontexte sa uskutočňuje rozdeľovanie financií, a to predovšetkým v krajinách, ktoré sú známe ako stará a nová EÚ.
Veľmi dôležitým návrhom spravodajcu je zmienka o požiadavke týkajúcej sa porovnateľnosti údajov medzi členskými štátmi.
Tým sa bude dať zabrániť falošným obvineniam medzi členskými štátmi EÚ o veľkosti a spôsoboch podpory pre jednotlivé trhy v danej krajine a umožní to konať s cieľom ustáliť príležitosti poľnohospodárov v oblasti verejnej podpory.
Ako všeobecnú myšlienku možno zdôrazniť, že primerane jasné financovanie poľnohospodárskej politiky spolu s vhodným množstvom produktov zaručuje potravinovú bezpečnosť pre európskych spotrebiteľov.
Práve preto by mali mať európski poľnohospodári dlhodobé bezpečnostné a finančné vyhliadky so zreteľom na investovanie v poľnohospodárskych podnikoch.
Hlasy, ktoré momentálne znejú a ktoré volajú po rýchlejšej revízii spoločnej poľnohospodárskej politiky, sú nezodpovedné a prinášajú so sebou hrozbu pre potravinovú bezpečnosť EÚ.
Nemali by sme zabúdať ani na to, že sme sa zaručili, že dotácie poľnohospodárskym podnikom sa ustália pre všetky členské štáty EÚ do roku 2013.
Na záver by som rád zablahoželal spravodajcovi.
(NL) Pán predsedajúci, chcela by som poďakovať nášmu kolegovi poslancovi za jeho dôkladnú správu, ktorá sa na prvý pohľad zaoberá technickými pravidlami, rozpočtovými pravidlami.
V skutočnosti však tieto pravidlá dokážu ovplyvniť činnosť našich poľnohospodárov, ktorí sú napokon legitímnymi a nenahraditeľnými producentmi našej dennej potravy.
Rada by som hovorila o niekoľkých z nich trochu podrobnejšie bez zachádzania do rozsiahlej debaty o kontrole stavu alebo niečom inom.
Potrebujem si však uľaviť na duši a povedať, že ma mätie, keď moja vysokouznávaná kolegyňa poslankyňa z holandskej Socialistickej strany našla veľkých vlastníkov pôdy, o ktorých hovorila, aj v krajine, ktorá je tak husto obývaná ako Holandsko.
V každom prípade, odbočila som.
V prvom rade by som chcela vyjadriť svoju podporu návrhu Komisie, aby v prípade nedostatkov bolo možné efektívnejšie potrestať dané členské štáty pomocou použitia zrážok, možno aj pozastavením alebo znížením ich okamžitých platieb.
Podľa môjho názoru by sa však Komisia nemala pozerať len na závažnosť a povahu nesúladu, ako to uvádza, ale aj na jeho trvanie.
V prípade pretrvávajúcich porušení by napríklad Komisia mala zvýšiť percentuálnu zrážku každý rok.
Musíme zabezpečiť aj to, aby nové pravidlá, ktoré teraz zavádzame, neviedli k zvýšeniu administratívnej náročnosti.
Rada by som ukončila prediskutovaním zložitej otázky zverejňovania mien príjemcov podpory z Európskeho poľnohospodárskeho fondu.
Moja krajina to už vo veľkej miere uskutočňuje a Komisia teraz navrhuje zaviesť to v celej EÚ s cieľom dosiahnuť transparentnosť a legitímnosť týchto výdavkov.
Tieto snahy podporujem, no s dvomi krátkymi poznámkami, ktoré sú vyjadrené aj vo forme pozmeňujúcich a doplňujúcich návrhov.
V prvom rade môže zverejňovanie takýchto údajov narúšať práva zaangažovaných subjektov.
Musíme preto zabezpečiť primeranú ochranu údajov, aby sa údaje nedostali do nesprávnych rúk ani neboli využité napríklad na účely akcií radikálnych aktivistov za práva zvierat, čo je jav, s ktorým sa už niekoľko členských štátov stretlo.
Na záver by som rada povedala, že Komisia verí, že tento návrh jej zároveň umožní zlepšiť rozpočtovú kontrolu.
To môže platiť do určitej miery, no zastávam stanovisko, že ešte viac by rozpočtovej kontrole pomohlo zavedenie národných vyhlásení týkajúcich sa rozpočtových zdrojov riadených na národnej úrovni.
Preto by som svoju druhú výzvu chcela venovať Komisii a Rade, aby urýchlili proces zavedenia týchto národných vyhlásení.
(HU) Zvyšovanie transparentnosti v spoločnej poľnohospodárskej politike je dôležitým cieľom Spoločenstva. Preto podporujem správu môjho kolegu poslanca, pána Chatzimarkakisa.
No a keď už diskutujeme o spoločnej poľnohospodárskej politike, rád by som upriamil vašu pozornosť na jednu z najdôležitejších tém v oblasti poľnohospodárstva orientovaného na životné prostredie, na program Natura 2000.
Ako viete, subjekty vykonávajúce poľnohospodársku činnosť spôsobom, ktorý zachováva chránenú flóru a faunu, získavajú pomoc od Spoločenstva a členských štátov v rámci programu 2000.
Do ochrany podľa tohto programu spadá takmer 1/5 územia Európskej únie a 21 % územia Maďarska.
Poľnohospodári túto pomoc očakávajú, keďže udržiavanie záujmov prírody vyžaduje finančné obmedzenie na ich strane.
Pre udržateľnú budúcnosť je však rozhodujúce, aby sme chránili maximálny počet záujmov prírody.
Práve preto je dôležité, aby sme na pomoc oblastiam ovplyvnených programom Natura 2000 vyčlenili maximálne možné množstvo finančných prostriedkov.
V tom čase som bol tieňovým spravodajcom skupiny socialistov pre program Natura 2000.
Bohužiaľ odvtedy nebolo možné dosiahnuť sumu, ktorú sme v tom čase presadzovali, 3 miliardy EUR ročne.
Ak však chceme zastaviť zničenie prírody, hlavne v Európe, ktorej počet obyvateľstva je už teraz príliš veľký, je o päť minúť dvanásť.
Bolo by užitočné mať plánovaný internetový zoznam objemov podpory, ktorú dostávajú poľnohospodári v rámci programu Natura 2000, a spopularizovať tak tieto postupy aj do ďalšieho obdobia.
Táto otvorenosť snáď podporí aj poľnohospodárstvo orientované na životné prostredie a ochranu našich jedinečných prírodných záujmov.
Ďakujem.
(PL) Pán predsedajúci, hovoríme o spoločnej poľnohospodárskej politike, no v skutočnosti neexistuje žiadna spoločná politika.
Môžem to povedať preto, že pomoc poľnohospodárstvu sa delí nielen podľa jednotlivých regiónov, ale rozdiely je jasne vidieť aj medzi starými a novými členskými štátmi.
Ak chceme hovoriť o spoločnej poľnohospodárskej politike, musíme mať spoločné a štandardné zásady, povinnosti a možnosť získať podporu výroby.
Z môjho pohľadu je však táto správa veľmi vítaná a potrebná, pretože sa nakoniec musí zverejniť, čo kto dostáva a ako sa tieto prostriedky použijú.
Zlepšenie v štatistike nezabezpečí priamo zvýšenie finančných prostriedkov určených na poľnohospodárstvo, no zlepší hospodárnosť, zabezpečí transparentnosť, väčšiu dôveru v ľudí a nás poslancov Parlamentu postaví do úlohy, v ktorej budeme môcť dospieť k záveru a hľadať spoločné riešenia, ktoré skutočne vybudujú spoločnú poľnohospodársku politiku na rovnakých demokratických a partnerských zásadách pre všetky krajiny Európskej únie a pre poľnohospodárov bez ohľadu na oblasť, v ktorej práve pracujú a žijú.
(RO) K obmedzeniu platieb z Európskeho poľnohospodárskeho záručného fondu a Európskeho fondu pre poľnohospodárstvo a rozvoj vidieka by sa malo pristúpiť len vo výnimočných situáciách.
Návrh Komisie z tohto pohľadu nedefinuje jasne situácie, ktoré by si vyžadovali zníženie alebo pozastavenie poľnohospodárskych platieb.
Nariadenie v podobe, v akom ho navrhla Komisia, určuje len, že sa pozastavenia požadujú v prípade, že kľúčové zložky národného systému kontroly nie sú účinné v dôsledku závažnosti alebo pretrvávania identifikovaných nedostatkov.
Domnievam sa, že toto kritérium nemožno používať podľa uváženia a že môže mať nebezpečný vplyv na určité členské štáty.
Je pravdou, že by sme mali mať mimoriadne dobrú kontrolu výdavkov z fondov zo strany Spoločenstva, no rovnako dôležité je aj zohľadniť dosiahnutý pokrok príslušných inštitúcií v členských štátoch, ktoré zodpovedajú za túto kontrolu.
Preto sa domnievam, že by sa nástroj, ktorý dnes poskytneme Komisii, mal používať veľmi obozretne, na základe veľmi jasne vymedzených podmienok a mal by byť posilnený prísnou parlamentnou kontrolou.
Nariadenie by navyše nemalo mať retroaktívne účinky.
Rok 2007 je rokom rozširovania Európskej únie a bolo by nespravodlivé, ak by sa ustanovenia tohto nariadenia mali začať uplatňovať odteraz, ako to navrhuje Európska komisia.
Preto podporujem variant poskytnutia ďalšieho roka do začiatku účinnosti nariadenia.
Pokiaľ ide o uverejňovanie mien príjemcov z európskych fondov, ako aj celkových súm, ktoré dostali, považujem to za opatrenie, ktoré zjavne prispeje k transparentnosti systému prideľovania.
Od samého začiatku to môže zastaviť každý možný podvodný pokus alebo pokus udeliť prostriedky z Európskeho fondu rozvoja vidia podľa politických kritérií a preukazuje zodpovednosť pri používaní verejných peňazí.
(PL) Pán predsedajúci, iniciatíva Európskej komisie uložiť členským štátom povinnosť zverejňovať informácie o príjemcoch finančných prostriedkov EÚ získaných zo spoločnej poľnohospodárskej politiky je hodná podpory v každom ohľade.
Uverejňovanie takýchto informácií na internete pomocou štandardov, ktoré zabezpečujú porovnateľnosť údajov medzi jednotlivými krajinami, nielenže výrazne zlepší transparentnosť rozpočtových výdavkov a efektívnosť procesu rozpočtovej kontroly, ale objasní aj minimálne dva závažné problémy spojené s poľnohospodárskymi výdavkami v EÚ.
Začnem tým, že veľmi veľká časť priamych dotácií v jednotlivých krajinách nesmeruje farmám, ale veľkým koncernom, ako napríklad Smithfield, alebo veľkým pozemkovým holdingom, ako napríklad Crown Estates of Elizabeth II.
Údaje tohto typu pre celú EÚ snáď poskytnú jasný prehľad subjektom s rozhodovacími právomocami o tom, že je potrebné obmedziť dotácie pridelené jedinej farme, aby tieto dotácie pomáhali rodinným farmám viac než veľkým vlastníkom pôd.
Po druhé, existuje veľmi veľký rozdiel medzi podporou na hektár poľnohospodárskej pôdy, ktorá sa uplatňuje v starých a nových členských štátoch.
Za obdobie rokov 2007 - 2013 bude mať tento ukazovateľ hodnotu niečo vyše 60 % a keď sa pričlení Rumunsko a Bulharsko, bude ešte nižší.
Za každé euro vyplatené v starej EÚ to bude teda sotva 60 centov v krajinách novej EÚ, aj keď poľnohospodárstvo v nových krajinách musí dobehnúť vyvinutejšie poľnohospodárstvo v starých členských štátoch.
Vážený pán predsedajúci, škoda, že skupina poľnohospodárov zo severozápadného Írska, s ktorými som hovorila dnes poobede, tu nie je, aby mohla počúvať túto rozpravu, pretože by do nej mohla dokonca aj prispieť.
Buďme úprimní: nikto nechce zverejňovať svoje finančné záležitosti a myslím, že sú tu poslanci, ktorí síce hovoria o otvorenosti a transparentnosti, ale sami by sa od nej držali na míle ďaleko.
Páčila sa mi poznámka, ktorú dnes večer niekto povedal, že by bolo správne, keby by sme uverejnili platby všetkých, ktorí dostávajú peniaze z verejnej peňaženky.
Domnievam sa, že dôjde k zverejňovaniu platieb, a vo všeobecnosti verím pojmu "otvorenosť a transparentnosť", no ide o obojstranný vzťah.
Tiež by som sa vrátila k myšlienke, že informácia samotná je rovnocenná jej pochopeniu. A vďaka tomu si myslím, že je potrebné objasniť, čo ktorá platba v skutočnosti znamená.
Skupina poľnohospodárov, s ktorými som sa dnes stretla, pracuje v oblasti výroby hovädzieho mäsa a chovu oviec. Mnohí z nich používali svoju jednotnú platbu pre poľnohospodárske subjekty na subvencovanie svojej výroby.
Snáď sú pochabí, že to robia.
Možno by mali prestať hospodáriť na farmách, nechať ich upadnúť a zruinovať a naďalej dostávať šeky.
Bolo tu niekoľko poznámok o zlyhaní politiky, ako by išlo o chybu poľnohospodárov.
No myslím, že sú to európski politici, ktorých treba skritizovať za zistené zlyhania.
Tí, ktorí hovoria o intervencii a vývozných náhradách, museli zabudnúť na reformy z roku 2003.
V rámci Európskej únie teraz máme problém nedostatku.
Dovážame hovädzie mäso.
Stúpa globálny dopyt po mliečnych výrobkoch a zásoby obilia sú nedostatočné, preto sme sa veľmi posunuli.
Áno, uverejňujte, ale aj vysvetľujte.
Chráňte ľudí a zabezpečte, aby sa nestali terčom nesprávneho výsmechu za platby, ktoré dostávajú.
Nepoužívajte to ako zbraň na bitie poľnohospodárov.
Komisia to už robí v rámci kontroly stavu, keď hovorí o tom, ako by sa teraz, keď sa údaje budú zverejňovať, mohli obmedzovať platby.
Možno je potrebné robiť to na vyššej úrovni, no buďme v rozprave na túto tému úprimní.
Myslím, že musíme skontrolovať, na aké účely sa majú informácie používať.
(PL) Pán predsedajúci, hovoríme o dôležitej správe týkajúcej sa financovania spoločnej poľnohospodárskej politiky.
Politiky, ktorej venujeme približne 45 % rozpočtu EÚ.
Návrh Európskej komisie sa zameriava na zvýšenie transparentnosti a dôveryhodnosti výdavkov pre poľnohospodárske subjekty a vidiecke oblasti EÚ.
A v rovnakej miere sa predpokladá zlepšenie prijatia a hodnotenia tejto politiky občanmi EÚ.
No stále sa objavujú ľudia, ktorí nie sú veľmi naklonení spoločnej poľnohospodárskej politike, ľudia, ktorí chcú pripraviť našich poľnohospodárov o podporu za každú cenu a vystaviť ich otvorenej a nerovnej súťaži s poľnohospodármi tretích krajín.
Otázka znie: čo sa potom stane s potravinovou bezpečnosťou EÚ?
Som si istý, že poslanci z Výboru pre poľnohospodárstvo zdieľajú môj názor, že v predpokladanom rozpočte na spoločnú poľnohospodársku politiku nemožno robiť žiadne škrty.
Tento rozpočet sa stabilne zmenšuje a v roku 2013 bude tvoriť len 33 % celkových rozpočtových výdavkov.
Dúfajme, že nové pravidlá pomôžu zjednodušiť legislatívu v súlade so sloganom lepšie právne predpisy, ktorý propaguje Komisia.
Naši občania budú môcť skontrolovať a zistiť, na aké účely vydávame finančné prostriedky EÚ.
V novembri tohto roka má Komisia predstaviť oznámenie týkajúce sa kontroly stavu.
Zastávam názor, že systém priamych platieb EÚ by bol omnoho jednoduchší a tiež transparentnejší a že by sa úroveň dotácií mala štandardizovať pre všetky členské štáty, inými slovami, mala by byť spravodlivá a pochopiteľná.
Dúfam tiež, že si naši kolegovia z Rumunska vedia poradiť s aktuálnymi problémami spojenými s ich systémami platieb.
Nemôžeme dovoliť, aby boli rumunskí poľnohospodári poškodení a potrestaní poklesom dotácií.
V Rumunsku sú potrebné práve tak, ako v ostatných členských štátoch.
Namiesto trestania rumunských poľnohospodárov by sme im mali pomôcť usporiadať systém dotácií.
podpredseda Komisie. - Pán predsedajúci, vážení poslanci, ďakujem za vaše zaujímavé postrehy.
Som veľmi šťastný, že sa môžem zúčastniť tejto diskusie. Keď totiž Komisia začala hovoriť o návrhu na väčšiu transparentnosť vo vzťahu k príjemcov z fondov EÚ, informácie boli zverejnené len v dvoch krajinách: v Dánsku a v Estónsku.
Teraz ich je 13 a napokon budú v každej krajine.
To je z pohľadu rozhodovacieho procesu v Európe veľmi rýchle.
Rád by som spomenul len niekoľko vecných poznámok.
Po prvé, zverejnenie informácií o príjemcoch, o ktorom sa tu hovorilo, sa uskutoční v plnej miere pri rešpektovaní právnych predpisov Spoločenstva o ochrane údajov.
To už je stanovené v návrhu.
Niekoľko ľudí spomenulo otázku uverejnenia informácií v prípade štrukturálnych fondov. Úplne rovnaká logika platí na štrukturálne fondy, na ktoré sa vzťahuje ten istý článok 53b rozpočtových pravidiel.
Nie je v tom teda žiadny rozdiel.
Všetky dávky vyplatené z európskeho rozpočtu budú prístupné vrátane miezd najvyšších úradníkov a členov Komisie.
Je to úplne verejné.
Neexistuje teda nič - a tieto údaje sú verejné od prijatia služobného poriadku.
Rád by som požiadal Parlament, aby podporil prístup Komisie uvedený v tomto návrhu.
Súhlasím s podstatou niektorých prednesených pozmeňujúcich a doplňujúcich návrhov a niektoré z nich sa prejavia vo vykonávacom právnom predpise alebo v konečnom texte, ktorý prijme Rada po kompromisnom texte predsedníctva.
Verím, že vďaka zmenám, ktoré teraz predstavujeme, bude nariadenie č. 1290/2005 ešte efektívnejším nástrojom, ako je dnes.
Rozprava sa skončila.
Hlasovanie sa uskutoční vo štvrtok, 11. októbra 2007.
Písomné vyhlásenia (článok 142)
písomne. - (HU) Odporúčanie Komisie podporujem z niekoľkých dôvodov.
Po prvé, bude transparentné, kto má úžitok zo spoločnej poľnohospodárskej politiky, a rozsah poľnohospodárskych príspevkov medzi členskými štátmi EÚ sa bude dať porovnať.
Po druhé, zvýši legitímnosť všetkých inštitúcií EÚ a všetkých politík Únie smerom k európskym občanom.
Po tretie, táto iniciatíva nezasiahne len poľnohospodárske príspevky, ale aj príspevky vo všetkých sektoroch EÚ, a tým môže zvýšiť efektívnosť sledovania plnenia rozpočtu.
Súhlasím s druhým bodom odporúčania, ktorý hovorí o tom, že ak budú monitorovacie systémy členských štátov nedostatočné, mali by sa sprísniť pravidlá týkajúce sa sankcií.
V Maďarsku sa nám s veľkým úsilím podarilo vytvoriť inštitucionálny systém tak, aby pracoval maximálne efektívne a aby spĺňal predpisy Komisie.
Podporujem odporúčanie spravodajcu, ktoré predpisuje zverejňovanie údajov na internete ako povinnú požiadavku.
Internetové stránky platobných agentúr v členských štátoch by boli prepojené s webovými stránkami Komisie alebo so spoločnou sieťou webových stránok v členských štátoch.
Takéto poskytovanie údajov musí prirodzene spĺňať predpisy Európskeho dozorného úradníka pre ochranu údajov.
Okrem iného je rozhodujúce aj to, aby boli príslušné strany vopred upozornené na zverejnenie údajov, ihneď ako to bude možné a kde to bude možné, aj pri zhromažďovaní údajov.
písomne. - Väčšia transparentnosť znamená menej nepodloženej protieurópskej propagandy.
Preto je jednoduché podporiť prístup spravodajcu, ktorý víta návrh Komisie na zlepšenie transparentnosti a realizácie európskych poľnohospodárskych výdavkov.
Musíme však mať na pamäti, že poľnohospodárske výdavky sú jedným z najväčších podielov na výdavkoch EÚ.
Pre Úniu je to preto otázka legitímnosti.
Nedostatok jednoznačného prehľadu všetkých výdavkov, nielen poľnohospodárskych, vedie k skreslenému obrazu výdavkov EÚ.
Zároveň vieme, že riadenie poľnohospodárskych výdavkov sa stabilne zlepšuje.
Údaje o výdavkoch Spoločenstva by mali byť ľahko dostupné na internete.
Úplná transparentnosť je základom rozpočtovej kontroly.
Preto som rád, že pán Chatzimarkakis získal vo výbore 100-percentnú podporu.
Boj proti pašovaniu cigariet (Dohoda ES/Philip Morris) (rozprava)
Ďalším bodom je správa pána Barta Staesa v mene Výboru pre kontrolu rozpočtu o následkoch dohody medzi Spoločenstvom a členskými štátmi a spoločnosťou Philip Morris o zintenzívnení boja proti podvodom a pašovaniu cigariet a dosiahnutom pokroku pri vykonávaní odporúčaní parlamentného vyšetrovacieho výboru v tranzitnom režime Spoločenstva
spravodajca. - (NL) Pán predsedajúci, pán komisár, dámy a páni, správy od Výboru pre kontrolu rozpočtu často obsahujú celkom zlé informácie - veď napokon je to predsa výbor EP na boj proti podvodom.
Spravidla sa týkajú slabých stránok, nezrovnalostí a podvádzaní, niekedy dokonca aj podvodov a klamstiev.
Dámy a páni, som rád, že dnes môžem predniesť správu o niečom pozitívnom, správu o úspechu, správu, ktorá preukazuje, ako môže spolupráca medzi Európskou komisiou, Európskym parlamentom a členskými štátmi zabezpečiť vyriešenie problémov.
Aké sú súvislosti?
Začiatkom 90. rokov boli podvody vyplývajúce z pašovanie cigariet veľkým obchodom.
Stovky miliónov ECU - v tých dňoch sme ešte namiesto eura používali menu ECU - zmizli vo vreckách zločincov na úkor rozpočtu Európskej únie a rozpočtov členských štátov.
V roku 1994 ešte úrad UCLAF - predchodca dnešného úradu OLAF - vytvoril pracovnú skupinu zameranú na cigarety.
V rokoch 1996 a 1997 preskúmal vyšetrovací výbor EP, ktorý bol, mimochodom, úplne prvým vyšetrovacím výborom zriadeným na základe Zmluvy o Európskej únii, všetky aspekty tranzitných podvodov.
Vyšetrovací výbor zistil, že systém monitorovania v tranzitnom sektore bol zastaraný.
Nákladné automobily v tranzite museli mať dokument opečiatkovaný colným úradom na mieste, kde tovary vstupovali do Únie, následne prešli cez Úniu a ten istý dokument opečiatkoval colný úrad na mieste, kde tovary z Únie odchádzali.
Tento dokument sa následne musel poslať importnému colnému úradu.
V tejto súvislosti vznikalo obrovské množstvo problémov.
Dokumenty sa vrátili príliš neskoro: niekedy aj o tri či štyri mesiace.
Potom tu bol problém zabudnutých dokumentov, ako aj zabudnutých pečiatok.
Preto jedno z najdôležitejších odporúčaní, ktoré vyšetrovací výbor navrhol, bolo nahradiť celý tento archaický systém založený na papieroch a pečiatkach systémom na základe počítačov.
Tento nový tranzitný systém s využitím počítačov (NCTS) sa postupne zaviedol a teraz funguje vo všetkých členských štátoch.
Colným úradom pomáha zistiť v reálnom čase, či tovary nezákonne neunikajú colnému dohľadu, a tým predstavuje ohromný pokrok.
To, samozrejme, nemôže zabrániť vytváraniu falošných vyhlásení, a práve preto žiadame Komisiu, aby vytvorila systém aj pre tento problém, aby sa zabránilo falošným vyhláseniam o tovaroch.
Zároveň žiadame, aby úrad OLAF dostal priamy prístup k tomuto systému s využitím počítačov.
Ako som už spomínal, vyšetrovací výbor sa sústredil na problém cigariet.
Cigarety sa prepravovali cez územie od jednej hranice k druhej, no veľmi často tieto tovary, tieto cigarety, skončili na čiernom trhu.
Veľmi často boli dokonca prepašované späť do Únie.
Viedlo to k rozsiahlym problémom, niekedy dokonca k násiliu.
V Taliansku boli napríklad dvaja agenti finančnej polície zavraždení.
Celkové vyšetrovanie odhalilo aj to, že niektoré tabakové spoločnosti boli spolčené s pašerákmi. Na základe tejto informácie Komisia spolu s niekoľkými členskými štátmi začala súdne konanie na súde v New Yorku proti spoločnosti Philip Morris.
Postupne začalo byť spoločnosti Philip Morris jasné, že toto konanie len ťažko vyhrá, a v roku 2004 sa dosiahla dohoda so spoločnosťou.
Výmenou za 1,25 miliardy USD rozložených na 12-ročné obdobie Komisia a členské štáty stiahli podnet na konanie na súde v New Yorku.
Druhá časť dohody so spoločnosťou Philip Morris je pravdepodobne ešte dôležitejšia.
Obsahuje ustanovenia o spolupráci medzi Philip Morris a Európskou úniou pri sledovaní a nájdení cigariet.
Ak by colné úrady našli náklady cigariet a nedodržali by sa ustanovenia tejto dohody, spoločnosť Philip Morris bola zaviazaná okamžite zaplatiť colné poplatky, ktorým sa chcela vyhnúť - a číslo, o ktorom hovoríme, môže dosiahnuť aj výšku 1,5 milióna EUR na kontajner cigariet.
Znovu zopakujem, toto je správa o úspechu: preukazuje, ako dokážu Parlament a Komisia spolupracovať.
Chcem však vyjadriť aj niekoľko kritických bodov.
Pri rozdeľovaní sumy 1,25 miliardy USD medzi Komisiu a členské štáty len 9,7 % dostala Komisia a leví podiel smeroval do členských štátov.
Nemyslím, že je to spravodlivé, hlavne keď úrad OLAF a Komisia urobili leví podiel práce.
Druhá kritika je, že podľa povahy dohody sa tieto prostriedky mali použiť na boj proti podvodom.
Komisia urobila svoju prácu.
Časť týchto prostriedkov použila na program Hercules II.
Na druhej strane členské štáty nechali tieto peniaze jednoducho plynúť do svojich pokladní, aj keď sa mali v skutočnosti použiť na lepšie vybavenie ich vyšetrovacích služieb, napríklad ich colných služieb, a na zosilnenie boja proti tomuto typu podvodov.
Zrekapitulujem to, pán predsedajúci, je to skutočne príbeh o úspechu, ktorý by sa mohol použiť aj na iné produkty, ako alkohol a určité poľnohospodárske produkty.
Dúfam tiež, že táto správa dodala pozitívny nádych dôležitej práci vykonanej pánom Kallasom a Komisiou, ako aj naším Parlamentom v boji proti podvodom.
podpredseda Komisie. - Pán predsedajúci, musím poďakovať pánovi Staesovi za jeho vlastnú iniciatívnu správu a Európskemu parlamentu za podporu týchto otázok a nájdenie riešení v tejto náročnej problematike.
Vo svojom vyhlásení budem najprv hovoriť o tranzitnom systéme Spoločenstva, za ktorý zodpovedá môj kolega, pán Lázló Kovács.
Európsky parlament blahoželá k úspešnému zavedeniu nového tranzitného systému s využitím počítačov.
Je to skutočne obrovská zmena v porovnaní s archaickým postupom, ktorý sa opieral o papierovú formu.
Aktualizovaný systém bude plne zavedený 1. júla 2009.
Riadenie rizika je moderným nástrojom kontroly.
Komisia aktívne zavádza rámec riadenia colného rizika s cieľom lepšie zamerať kontroly.
Momentálne stanovujeme kritériá, priority a informačné platformy s členskými štátmi.
Nový systém poskytne tiež možnosť pravidelného monitorovania efektívnosti uskutočnenej analýzy rizika.
Plánovaný rozvoj tranzitného informačného systému zameraného na boj proti podvodom posilní kapacitu na analýzu a odvrátenie rizík v prípade tranzitných podvodov, spočiatku vo vzťahu k citlivému tovaru a neskôr pre všetky druhy tovarov v tranzite.
Podmienkou je, aby členské štáty umožnili Komisii väčší prístup k údajom o pohybe v novom automatizovanom tranzitnom systéme (NCTS).
Zmrazenie ďalšieho financovania NCTS, ktoré navrhuje táto správa, by však pre potrebný ďalší rozvoj efektívnejšej tranzitnej kontroly bolo kontraproduktívne.
Niekoľko slov k podvodom na dani z pridanej hodnoty.
V svojej správe poukázala Snemovňa lordov Spojeného kráľovstva na mnoho faktorov, ktoré sprevádzajú fenomén podvodov chýbajúcich hospodárskych subjektov.
Nevidíme však žiadny dôkaz o tom, že slabiny tranzitného systému viedli k podvodom na DPH.
Rád by som vysvetlil, že aj keď tranzit nepatril medzi priority počas inšpekcií tradičných vlastných zdrojov v rokoch 2001 až 2006, keď prebiehala zmena, nebol ani ignorovaný.
Výsledkom mnohých inšpekcií bolo vyžiadanie platieb z vlastných zdrojov a úrokov.
Tento prístup predstavuje účinné využitie inšpekčných zdrojov Komisie a vyhýba sa kroku späť k auditom ex ante.
Rád by som sa teraz vrátil k dohode o prevencii podvodov so spoločnosťou Philip Morris International, ktorá spadá do mojej pôsobnosti.
Musím poďakovať Parlamentu za jeho nepretržitú silnú podporu.
Komisia dôsledne vyhlásila, že dúfa, že táto dohoda môže slúžiť ako model pre podobné dohody s inými spoločnosťami.
Pokiaľ ide o financie plynúce z tejto dohody, nový program Hercule získal v Grécku financovanie určené na boj proti pašovaniu a falšovaniu cigariet, čo sú nové pridané ciele.
Zvažujeme, či by bolo program možné použiť na financovanie zriadenia laboratória, ktoré by overovalo pravosť cigariet.
Musím tiež povedať - a pán Staes to tiež veľmi dobre vie - že distribúcia peňazí bola skutočnou nočnou morou, a tou aj zostane v ďalších finančných obdobiach.
Samozrejme, veľmi ma teší podpora a sústavný záujem Parlamentu o používanie týchto prostriedkov, pretože aj ja sa zaujímam o to, aby sa tieto prostriedky použili na účely boja proti pašovaniu cigariet a iným druhom podvodov.
Pokiaľ ide o štatistické údaje o zhabaní, väčšina členských štátov štvrťročne informuje Komisiu o sumách.
Nie všetky členské štáty však uvádzajú značky, ktoré zabavili, čo znamená, že nie sú dostupné žiadne kompletné údaje.
V oznámeniach o zhabaní od členských štátov sa navyše nie vždy rozlišuje medzi originálnymi a falšovanými cigaretami, sčasti preto, že to nie je dôležité na účely stíhania delikventov a inkasa ciel a daní, a sčasti preto, že je niekedy mimoriadne ťažké rozlíšiť medzi falšovanými a pravými cigaretami.
Naďalej nabádame členské štáty, aby poskytovali kompletnejšie údaje.
Napokon, Komisia chce na túto tému pripraviť správu úradu OLAF, ako to navrhoval Parlament, no podľa mňa by bolo prínosnejšie počkať do roku 2010, keď bude dostupný komplexnejší prehľad.
Dôvodom je, že nás v colnej oblasti čaká mnoho dôležitých zmien a správa v roku 2008 by bola len dočasná a odrážala by stav v danom časovom okamihu.
v mene skupiny PPE-DE. - (FR) Pán predsedajúci, pán komisár, dámy a páni, moje prvé slová budú gratulácia spravodajcovi, Bartovi Staesovi, ktorému sa podarilo vytvoriť skvelú správu o náročnej téme nedostatkov v tranzitnom systéme Spoločenstva.
Som veľmi vďačný aj Európskemu dvoru audítorov, ktorý vo svojej správe z decembra 2006 veľmi jasne poukázal na rozmer tohto problému.
Z tohto hľadiska som sklamaný, že si zamieňame vplyvy dohody so spoločnosťou Philip Morris, ktorú si musíme pamätať ako dohodu s cieľom zastaviť právne konanie, a nie ako dohodu o partnerstve, so závažným problémom tranzitu v Spoločenstve.
Z toho dôvodu som predložil pozmeňujúci a doplňujúci návrh v mene skupiny PPE, ktorý sa zameriava na zabránenie nedorozumení.
Pokiaľ ide o priemysel, navrhujem, aby Európska únia a celý tabakový priemysel spoločne financovali program na boj proti pašovaniu a falšovaniu cigariet.
Svoje pripomienky však chcem sústrediť na nedostatky tranzitného systému Spoločenstva.
Európska komisia nám hovorí, že posilnila colný tranzitný systém zavedením moderného, robustného systému s využitím počítačov.
No zabúda, že aj keď je takýto počítačový systém potrebný, nikdy nestačí. A skutočnosť je, že samotný systém má svoje nedostatky.
Má nedostatky, pretože ho riadia úrady členských štátov, čo znamená - ako na to celkom správne poukázal spravodajca aj Európsky dvor audítorov - že členské štáty aplikujú nové tranzitné pravidlá Spoločenstva s vážnymi slabinami.
Parlament v roku 1997 zriadil vyšetrovací výbor, ktorý jasne uviedol, že EÚ by mala vytvoriť rámec, ktorý umožní jednotné fungovanie colných služieb.
A od toho sme veľmi ďaleko.
V roku 2005 náš kolega poslanec Herbert Bösch vo svojej skvelej správe zdôraznil rozsah problémov a potrebu bojovať proti podvodom a chybám.
Dámy a páni, realita je taká, že táto správa nás vyzýva v širších súvislostiach uvažovať o kvalite nášho colného systému, našich finančných okruhoch a všeobecnejšie ochrane finančných záujmov Európskej únie.
V tomto máte plnú podporu poslancov EP, pán komisár.
v mene skupiny PSE. - (DE) Vážený pán predsedajúci, túto správu výslovne vítam. Je skvelá.
Pojem "správa z vlastnej iniciatívy" nie je úplne presný.
To, čo robíme, len nadväzuje na predmet prvého parlamentného vyšetrovacieho výboru a budeme v tom pokračovať.
Nechcem sa sťažovať, no je hanba, že to musíme robiť v takúto neskorú hodinu.
So záujmom som sa pozrel na zoznam rečníkov a skupín, ktoré dnes požiadali o slovo na túto tému.
Zdá sa, že je vždy o niečo jednoduchšie sťažovať sa na škandály v EÚ, ako pracovať na konkrétnych, pozitívnych riešeniach.
Cesta je niekedy dlhá - hovoríme o cigaretách - no oplatí sa po nej vybrať.
Robíme pokroky a správa pána Staesa to jasne dokladuje.
Samozrejme, že v tejto oblasti ešte musíme zápasiť s nedostatočnou európskou integráciou.
Rôzni ministri financií ešte stále nedokážu odolať jednoduchému malému zvýšeniu dane na tabak, ak začne štátna pokladňa vyzerať trochu prázdno, nesprávna chvála zarábania od niektorých politikov pre zdravotníctvo alebo iných v procese.
Hovorím nesprávna, pretože spotrebitelia cigariet jednoducho prejdú na pašované alebo v zvýšenom počte na falošné cigarety.
Zisk z tohto druhu podvodu smeruje priamo organizovanému zločinu.
Skutočnosť, že dnes večer máme všetci príčinu oslavovať pokrok, ma ešte viac núti k tomu, aby som Parlamentu pripomenul epizódu, ktorá robí menšiu česť Európe, a hlavne Komisii.
Existuje dôkaz o tom, že v období rokov 1992 - 2001 bolo do EÚ cez Čiernu Horu prepašovaných približne 10 000 kamiónových nákladov cigariet. Smerovali konkrétne do Talianska.
Ide pravdepodobne o najväčší podvod voči rozpočtu EÚ všetkých čias.
Úrad verejného prokurátora v nemeckom Augsburgu zaslal v tejto súvislosti 60 žiadostí o právnu pomoc.
V Švajčiarsku došlo k priznaniam, usvedčeniam a podobným postupom.
Európska únia však nepredložila žiadne požiadavky na znovuvrátenie vlastných zdrojov proti Čiernohorskej republike.
Pán komisár, bol by som rád, ak by sme sa mohli postaviť pred našich platiteľov dane a povedať: "Aj na túto záležitosť sme sa pozreli."
Drobní colní úradníci v Nemecku, Rakúsku a v strednej Európe urobili dobrý kus práce vo svojom poli pôsobnosti, no zdá sa, že ten, kto ich sklamal, bola Európska komisia.
Musíme riešiť túto mamutiu aféru, ktorej premlčacia doba sa ešte neskončila.
To by som si prial v spojitosti s tým, čo je dnes v celku veľmi príjemnou príležitosťou na rozpravu.
(DE) Pán predsedajúci, pán komisár, dámy a páni, Parlament výrazne uprednostňuje hovoriť o výdavkoch pred hovorením o príjmoch. A preto slúži ku cti pánovi Staesovi, že sa dnes vraciame k poháru príjmov.
Ide predsa o otázku 14 miliárd EUR vo forme DPH a ostatných prostriedkov a 14 miliárd EUR v colných poplatkoch, čo je takmer 30 %.
Podľa môjho názoru je dobré, že sa touto témou dnes zaoberáme.
Očividne sú tu len víťazi a aj komisár si za toto zaslúži naše blahoželanie.
Teší nás, že sa nám podarilo nájsť spôsob - v spolupráci s členskými štátmi.
Je nevyhnutné podporiť budúcnosť úradu OLAF, Európskeho úradu na boj proti podvodom, aby sme mu umožnili plniť jeho úlohu v rámci EÚ ešte lepšie a efektívnejšie.
Úradu OLAF patrí blahoželanie za to, čo doposiaľ dokázal a za to, čo máme pred sebou.
Sme veľmi hrdí na tieto úspechy, keďže to boli títo odborníci, samozrejme, ktorí ich umožnili.
Najmä ak vezmeme do úvahy problematiku, nebola to hotová vec, že naozaj dosiahneme pokrok s dokumentom o falšovaných tabakových výrobkoch alebo že budú členské štáty spolupracovať.
Chceli by sme tento scenár zopakovať aj prípade ďalších dokumentov týkajúcich sa ochrany finančných záujmov Únie, napríklad na boj proti podvodom v oblasti DPH.
Potom by sme mali skutočných víťazov: európskych daňových poplatníkov, ktorí nás sem poslali a majú určité očakávania.
Domnievam sa, že pokračovať v boji proti pašovaniu cigariet je dôležitá úloha, že existuje naliehavá potreba pozvať vyšetrovateľa z úradu OLAF v Pekingu a že potrebujeme posilniť naše úsilie zamerané proti podvodom na celom svete.
Otázka na Komisiu teraz znie, ako posilniť tlak na výrobcov cigariet a primať ich, aby sa pripojili k dohode medzi spoločnosťou Philip Morris a Spoločenstvom v členských štátoch.
Podľa mňa musíme veľmi konkrétne zvážiť následné kroky a spôsob, ako pokračovať v práci na tejto problematike, keďže zlyhanie v tejto veci by ohrozilo našu vlastnú dôveryhodnosť.
(PT) Náš spravodajca a v tomto prípade aj Európska komisia si zaslúžia naše gratulácie.
Čo si pamätám, je to najväčší úspech, aký Európska únia doposiaľ dosiahla v boji proti pašovaniu a daňovým podvodom.
Odkaz, ktorý nám spravodajca oznámil a ktorý zatiaľ všetci rečníci podporili však znie, že tento boj musíme preniesť aj do iných oblastí.
V zásade ide o to zabezpečiť, aby sa pohyb všetkých druhov látok cez celý colný systém riadil efektívne tak, aby chránil finančné záujmy Európskej únie a všetkých členských štátov. A z toho pohľadu si myslím, že máme stále čo robiť.
Preto by som chcel predovšetkým vyzvať Európsku komisiu, aby v tejto veci naďalej vytrvalo konala.
(RO) Dohoda medzi Európskou komisiou a spoločnosťou Philip Morris je veľmi dobrým príkladom finančného nástroja Spoločenstva, ktorý sa naraz zameriava na niekoľko cieľov.
Predovšetkým sa nijako neobmedzuje voľný prístup výrobného priemyslu na trh, pričom však proti daňovým únikom dovozcov falšovaných produktov sa bojuje programom, ktorého hodnota je 1,25 miliardy dolárov, v plnej miere financovaných európskou spoločnosťou.
Na podpísanej dohode by sa však predsa len mal zúčastňovať oveľa väčší počet členských štátov.
Dohoda bola uzatvorená v roku 2004 a medzitým sa Rumunsko a Bulharsko, obe krajiny situované na okraji Európskej únie, stali členskými štátmi.
Po vstupe produktov, ktoré nemajú licenciu vo všetkých členských štátoch Únie, na trh európsky rozpočet zaznamenal výrazné straty zo spotrebných daní a národné rozpočty z neuhradených daní zo ziskov.
To, že subjekty, ktoré sa pokúšajú zaviesť falšované tovary do Spoločenstva, si vyberajú európske prístavy, ktoré nie sú vybavené pokrokovými technológiami, ako napríklad skenovanie a registrovanie paliet s tovarmi, je skutočnosťou.
Keďže táto situácia ovplyvňuje colné príjmy Európskej únie, považujem za normálne, aby sa modernizácia zariadení prístavov vykonala s finančnou pomocou Spoločenstva.
Mladí ľudia stále vo väčšom množstve začínajú fajčiť v dôsledku falšovaných produktov nachádzajúcich sa na trhoch pri nízkych cenách. To časom, samozrejme, bude stáť značné finančné sumy oblasť sociálneho poistenia a zdravotných systémov členských štátov.
Zo správ vydaných Svetovou zdravotnou organizáciou vyplýva, že falšované cigarety vo väčšine prípadov obsahujú o 75 % viac dechtu, o 28 % viac nikotínu a o 63 % viac oxidu uhoľnatého.
Kým preskúmame hrozné následky fajčenia, a to všeobecne bez ohľadu na to, či pôvod cigariet je zákonný alebo nezákonný, mali by sme sa zamyslieť aj nad inou témou: zatiaľ čo Európska únia propaguje politiky na boj proti fajčeniu, na druhej strane udeľuje dotácie na tabakové plodiny, čo je podľa môjho názoru v rozpore s európskou politikou v oblasti zdravotníctva.
(HU) Ďakujem za priestor, pán predsedajúci.
Vážený pán komisár Kallas, dámy a páni, pán Staes má pravdu, a preto by som mu chcel zablahoželať k jeho práci, ktorá je spoľahlivá, no predsa ochotná priniesť obete, a k jeho aktuálnej správe.
Európska únia a jej inštitúcie - vrátane Komisie, Dvora audítorov, úradu OLAF, Európskeho parlamentu a v neposlednom rade aj Výboru pre kontrolu rozpočtu - považujú dohodu podpísanú so spoločnosťou Philip Morris v roku 2004 a jej následné uplatňovanie a ďalšie kroky za skutočný úspech, a to oprávnene.
V boji proti pašovaniu a podvodom sa nám podarilo dosiahnuť dôležité výsledky, a to nielen pre obchodníkov a spotrebiteľov na konci procesu, ale aj pre veľkého medzinárodného výrobcu na jeho začiatku.
Táto dohoda nielenže finančne kompenzuje minulé straty, ale zastrešuje aj ich predchádzanie v budúcnosti.
Podarilo sa nám dosiahnuť, aby spoločnosť Philip Morris pochopila, že je aj v jej záujme pripraviť spoločnú stratégiu proti pašovaniu a podvodom pomocou zabezpečenia finančných nástrojov potrebných na jej uskutočnenie. Mimoriadne potešujúce a pre nás, novo pričlenené krajiny, veľmi významné je to, že spolupráca sa týka nielen desiatich členských štátov v dohode, ale aj nových krajín.
Tie obzvlášť ohrozuje pašovanie a podvody. Tým sa zabezpečujú aj finančné a technické podmienky na boj proti pašovaniu a podvodom, aj keď s rôznou mierou úspešnosti.
Ďakujem.
(PL) Pán predsedajúci, pán komisár, prijímam a schvaľujem správu pána Staesa, ktorá povedie v prvom rade k maximálnemu možnému obmedzeniu kontrabandu.
To je silné miesto tejto správy.
Po druhé, poskytuje dôležité rady týkajúce sa spôsobu, akým maximálne efektívne inkasovať clo.
No ako niekto, kto pochádza z krajiny s veľmi dlhou východnou hranicou, teda Poľska, by som však rád upozornil na vonkajšie hranice.
Pán Herbert Bösch má úplnú pravdu, ak hovorí o používaní skúseného colného personálu.
Títo ľudia budú v skutočnosti oveľa dôležitejší než vybavenia a systémy. Preto by som Vás, pán komisár, chcel úprimne požiadať, aby ste sa primerane dôkladne pozreli na návrhy a odporúčania a aby ste si ich vzali k srdcu.
Účinnosť a efektívnosť v boji proti kontrabandu bude faktorom svedčiacim o úspechu, pokiaľ ide o reputáciu nášho Spoločenstva.
podpredseda Komisie. - Pán predsedajúci, ďakujem za Vašu sústavnú podporu diskutovanej problematiky.
Musím povedať, že najväčší problém spočíva v tom, že celá pôsobnosť v oblasti ciel a dane z pridanej hodnoty je v rukách členských štátov.
Naozaj nechápem, prečo sa niektoré členské štáty tak zdráhajú, poskytnúť viac možností na využitie vybavenia, ktoré existuje v rámci inštitúcií Európskej únie.
Úrad OLAF sa napríklad v niekoľkých prípadoch zachoval mimoriadne operatívne, v operácii Philip Morris a v operácii Diabolo na boj proti falošným operáciám, a to nie je možné bez spolupráce na európskej úrovni a bez podpory od určitých služieb Komisie.
No právne je to v plnej miere v rukách členských štátov, tak ako posilnenie ciel poskytujúcich potrebné prostriedky.
Komisia robí, čo je v jej silách, aby túto spoluprácu umožnila.
Musím povedať, že účinný a efektívny boj proti pašovaniu cigariet a hlavne proti podvodom na dani z pridanej hodnoty je bez spolupráce členských štátov nemožný.
Myslím, že v tejto oblasti máme spoločné záujmy a že by sme sa touto otázkou mali sústavne zaoberať s cieľom rozšíriť spoluprácu.
Dohoda so spoločnosťou Philip Morris - a možno som to pochopil nesprávne z výkladu - bola uzatvorená medzi 10 členskými štátmi a Európskou komisiou na jednej strane a spoločnosťou Philip Morris na strane druhej, čo je celkom jedinečné.
Túto dohodu dosiahla Komisia, jej právne služby a úrad OLAF a prostredníctvom pani Gräßle pokračuje.
Myslím, že v budúcnosti budeme môcť niečo povedať.
No hlavným problémom je naozaj neochota niektorých členských štátov, prijať návrh vzájomnej administratívnej pomoci, ktorý bol predložený a ktorý môže slúžiť ako platforma.
Ponúkame platformu spolupráce, no vždy sú tu niektoré členské štáty, niektoré z najväčších členských štátov (ja sám som sa pokúsil presvedčiť niektorých ministrov najväčšieho členského štátu, aby boli voči návrhu otvorenejší).
Z nejakého dôvodu tu však existuje veľa podozrievavosti. Ako bývalý minister financií však zároveň viem, že boj proti podvodom na dani z pridanej hodnoty a clách je možný len na základe spolupráce medzi členskými štátmi.
Rozprava sa skončila.
Hlasovanie sa uskutoční vo štvrtok, 11. októbra 2007.
Písomné vyhlásenia (článok 142)
písomne. - (IT) Ako spravodajca pre boj proti podvodom v EÚ vítam dôležitú dohodu so spoločnosťou Philip Morris o boji proti pašovaniu cigariet na colných priechodoch.
Colné podvody predstavujú jeden z hlavných zdrojov poškodzovania finančných záujmov Spoločenstva a podvody súvisiace s cigaretami sú jednou z najzraniteľnejších častí.
Posledné operácie úradu OLAF - ako napríklad operácia Diabolo (zabavených 135 miliónov cigariet, odhadovaná strata vo výške 220 miliónov EUR) - preukázali, že proti colným podvodom sa dá a musí bojovať. Je dôležité posilniť operačné schopnosti európskych úradov.
Dohoda so spoločnosťou Philip Morris môže slúžiť ako príklad nielen v oblasti tabaku, ale aj v iných oblastiach boja proti falšovaniu.
Výnosy z kompenzácie, ktoré dlhuje spoločnosť Philip Morris, dosahujúce hodnotu približne 1 miliarda EUR, sa majú použiť na zintenzívnenie boja proti falšovaniu v EÚ.
Program rokovania na nasledujúci deň: pozri zápisnicu
Skončenie rokovania
(Rokovanie sa skončilo o 23.40 hod.)
Otvorenie rokovania
(Rokovanie sa začalo o 9.00 hod.)
Predložené dokumenty: pozri zápisnicu
Dohoda ES/USA o leteckej doprave (rozprava)
Ďalším bodom je správa, ktorú predkladá pán El Khadraoui v mene Výboru pre dopravu a cestovný ruch o návrhu rozhodnutia Rady a predstaviteľov vlád členských štátov Európskej únie, ktorí sa zišli v rámci zasadnutia Rady, o uzavretí Dohody o leteckej doprave medzi Európskym spoločenstvom a jeho členskými štátmi na jednej strane a Spojenými štátmi americkými na strane druhej [8044/3/07 - - C6-0210/2007 -.
podpredseda Komisie. - (FR) Vážená pani predsedajúca, dámy a páni, vážený pán El Khadraoui, Parlament nám pri podpisovaní prvej dohody ES/USA o leteckej doprave 30. apríla vo Washingtone výrazne politicky pomohol.
Podporením dohody 14. marca, ešte predtým, ako Výbor pre dopravu a cestovný ruch predložil svoje oznámenie, Parlament zohral veľmi rozhodujúcu úlohu v modernizovaní opatrení spravujúcich transatlantickú leteckú dopravu a v ponúknutí nových možností európskym občanom.
Dohoda vstúpi do platnosti v marci budúci rok a európske podniky a podniky USA sú na svojich štartovacích čiarach za novými transatlantickými spojeniami.
Spoločný výbor, ktorý sa má dohodou zaoberať, sa stretol už v júni.
Má sa opäť stretnúť v novembri, aby sa zaistila bezproblémové uplatnenie a aby začal pracovať na dôležitých záležitostiach, akými sú hospodárska súťaž a bezpečnosť.
Počas dnešnej oficiálnej rozpravy o dohode určite vyzdvihnete niekoľko kľúčových myšlienok, s ktorými sa stotožňujem.
Zdôrazníte význam dohody druhej etapy pre posun vpred a pre získanie prístupu na trh USA, najmä v podobe umiestňovania európskych investícií do Spojených štátov.
Zdôrazníte význam konvergencie našich predpisov, najmä so zreteľom na bezpečnosť s cieľom získať "bezpečnosť na jednom mieste".
Zdôrazníte význam aspektu životného prostredia a najmä obchodovanie s kvótami emisií CO2.
Nakoniec takisto zdôrazníte význam informovania a konzultovania s Parlamentom.
Aj ja mám tie isté politické priority ako vy.
Vítam dohodu medzi našimi dvomi inštitúciami o bodoch, ktoré sú také citlivé v Európe aj v Spojených štátoch.
Som tiež nesmierne rád, že Parlament tlmočí hlas Európy do Spojených štátov prostredníctvom neustáleho dialógu s kongresom a vládou Spojených štátov.
Musíme neprestajne pracovať na položkách, ktoré predstavujú pre Washington problém.
Zhromaždenie Medzinárodnej organizácie pre civilné letectvo v septembri bolo sklamaním.
Ako viete, EÚ a jej európski susedia, 42 krajín, bolo donútených vyjadriť svoje výhrady týkajúce sa uznesenia o obchodovaní s kvótami emisií CO2, lebo sme v opozícii voči USA a zvyšku sveta.
Snemovňa reprezentantov takisto prijala pozmeňujúci a doplňujúci návrh na obmedzenie možnosti, aby sa podniky USA dostali pod zahraničnú kontrolu.
Hoci sa o tomto pozmeňujúcom a doplňujúcom návrhu ešte nehlasovalo v senáte, vrhá tieň na rokovania smerujúce k dohode druhej etapy, ktoré by sa mali začať na jar.
Európsky parlament kongres a vládu USA o tejto veci upovedomil, ako aj ja, a musíme naďalej vyvíjať úsilie, aby sme zabránili akýmkoľvek krokom, ktoré sú v rozpore s normalizáciou leteckého odvetvia.
Ak však tieto udalosti poukazujú na ťažkosti, ktoré treba prekonať, nesmieme zabúdať na najdôležitejšiu časť.
Teraz máme medzi Európou a USA pevný pracovný základ, aby sme sa voči sebe chovali ako rovný k rovnému.
Pred šiestimi mesiacmi to tak nebolo.
Musíme preto stavať na tomto výdobytku, ktorý je výsledkom našej štvorročnej práce.
Samozrejme, pani predsedajúca, dámy a páni, vážený pán El Khadraoui, chcem vám povedať, že som pripravený a ochotný splniť politické ciele Parlamentu aj Rady a som nesmierne potešený európskou jednotou v tejto otázke, jednotou Európanov.
Vážená pani predsedajúca, vážený pán podpredseda Komisie, dámy a páni, keď dnes popoludní konečne dávame zelenú dohode o leteckej doprave medzi EÚ a Spojenými štátmi, ktorá bude znamenať nielen koniec procesu, ktorý trval mnoho rokov a ktorý postupoval veľmi ťažko, ale bude znamenať aj začiatok novej kapitoly v dejinách leteckej dopravy a jej dôsledky - keďže nie sú celkom predvídateľné - by mohli byť nesmierne.
Zároveň vieme, že toto je len dočasná etapa a že pred nami je ešte veľa práce, aby sme dosiahli viac alebo menej integrovaný trh leteckej dopravy cez Atlantik, ktorý je naším cieľom.
Niekoľko poslancov verí, že sme už v tejto prvej etape urobili Američanom priveľa ústupkov.
Veria, že úmysel rokovať sa rozplynie, najmä keď už nemajú letecké spoločnosti zo Spojených štátov de facto súpera pre vnútroštátne lety z jedného členského štátu do iného, ktoré na území USA nemôžeme vykonávať.
Obe strany získajú to, čo nazývame piata sloboda vzduchu, ktorá poskytuje americkým leteckým spoločnostiam príležitosť lietať ďalej do Afriky alebo Ázie cez Európu.
Je možná aj iná trasa, ale tá je pre zemepisné umiestnenie USA menej významná.
Navyše, od marca budúceho roka sa zrušia obmedzenia, ktoré stále existujú, pokiaľ ide o prístup na určité letiská: len si spomeňte na Heathrow, ktorý v súčasnosti môžu používať len dve americké letecké spoločnosti.
V niektorých smeroch preto neexistuje skutočná rovnováha, ale na druhej strane, pán Komisár, zmluva predstavuje určite krok vpred a zlepšenie oproti súčasnej situácii.
Po prvé, dohoda ukončuje právnu neistotu vytvorenú od rozhodnutí Súdneho dvora v roku 2002, v ktorých sa rozhodlo, že existujúca bilaterálna dohoda o otvorenom nebi obsahuje prvky, ktoré sú nezákonné a musia sa zmeniť a doplniť.
Po druhé, spotrebitelia budú cítiť rozdiel Keďže doteraz mohli lietať z členských štátov do Spojených štátov len národní dopravcovia a americké letecké spoločnosti, v budúcnosti budú môcť všetci európski dopravcovia lietať z ktoréhokoľvek bodu v Európe do ktoréhokoľvek bodu v Spojených štátoch s možnosťou lietať ďalej napríklad do Mexika alebo Južnej Ameriky.
To bude nepochybne znamenať väčší výber pre spotrebiteľa a možno aj nižšie ceny.
Po tretie, ustanovením Spoločného výboru, na ktorý aj odkazujete, pán Komisár, s zástupcami z oboch strán vytvárame inštitúciu, v ktorej sa budú riešiť otázky súvisiace s dohodou, ako aj otázky týkajúce sa sociálnych, environmentálnych a bezpečnostných predpisov a tak ďalej.
Toto je preto nástroj, ktorý by mohol zvýšiť dôveru a porozumenie na oboch stranách.
Je to veľmi dôležité, lebo paralelne s týmto otvorením transatlantického trhu je, samozrejme, podstatné, aby boli predpisy postupne navzájom zosúladené a vyrovnané na vysokej úrovni.
Keď budú mať príslušné orgány lepšie podmienky a keď bude úžitok z úzkej spolupráce jasnejší, Američania budú možno tiež ochotnejší urobiť nové ústupky v oblasti prístupu na vnútorný trh USA.
Nakoniec, stále ostáva veľa otázok nevyriešených: už ste ich spomínali.
Hovorím o vnútroštátnych letoch, práve založenia pre európske letecké spoločnosti, pravidlách súvisiacich s kontrolou a vlastníctvom a rôznych ďalších obmedzeniach, ktoré sa stále uplatňujú.
S vedomím, že rokovania o druhej etape sa začnú veľmi skoro, vlastne už na budúci rok v lete, je potrebné, aby Komisia teraz premýšľala o dobrej rokovacej stratégii.
Čo vlastne chceme dosiahnuť?
Aké sú naše priority?
Ako môžeme presvedčiť Američanov, aby podnikli nové kroky?
Kde je možné urobiť ešte ústupky bez toho, aby nás znevýhodňovali?
Netreba vám hovoriť, pán Komisár, že kontext je veľmi problematický.
Budúci rok sa budú konať prezidentské voľby.
V Spojených štátoch vládne všeobecná nedôvera, ktorá siaha až po Kongres, voči myšlienke umožniť tretím stranám kontrolovať strategické odvetvia, akým je letecká doprava.
Americké odborové organizácie sa tiež obávajú straty svojho vplyvu na odvetvie prostredníctvom zahraničných zásahov, najmä preto, že sa domnievajú, že by európske letecké spoločnosti mohli byť úspešné a pretože existuje predpoklad, že sú lepšie organizované a budú si môcť jednoducho odtrhnúť kus koláča z toho trhu.
Ďalej, samozrejme, máme aj európske voľby.
Ďalej, sú problémy, ktoré existujú už v súčasnosti.
Spomínate snahu nášho náprotivku v USA, člena Kongresu, pána Oberstara, odlišne interpretovať niekoľko prvkov dohody.
Po tom, čo som toto povedal ako spravodajca a ako Parlament dnes popoludní tomu dáme zelenú.
Z celého srdca budeme hlasovať "za".
Samozrejme, budeme veľmi pozorne sledovať prípravy.
Dúfame, že budeme veľmi úzko zapojení tak, ako sme boli v minulosti.
Rátame s tým.
mene skupiny PPE-DE. - (DE) Vážená pani predsedajúca, tento Parlament a najmä moja skupina PPE-DE bude dnes hlasovať za túto dohodu veľkou väčšinou, lebo sme konečne dosiahli dobrý dočasný výsledok.
Ide však len o dočasný výsledok; ako uviedol pán podpredseda Barrot a náš spravodajca, pán El Khadraoui, ešte musíme vyriešiť dôležité otázky v súvislosti s Dohodou o otvorenom nebi: otázky, ako sú vnútroštátne lety, právo usadiť sa, vlastníctvo, štátna pomoc a aj rôzne ďalšie záležitosti.
Okrem skutočnosti, že sme dokázali dosiahnuť primerane dobrý dočasný výsledok, dohoda odhaľuje niekoľko slabých stránok v našom systéme.
Aj na tieto sa už upozornilo.
V budúcnosti musíme vyvinúť úsilie s cieľom zaistiť, aby náš Parlament - ako náprotivok Kongresu USA, ktorý si, ako by mohol niekto tvrdiť, prisvojuje rôzne práva počas ostatných storočí, má viac príležitostí vyvinúť vplyv na podstatu tejto dohody.
Tento raz sme dokázali dosiahnuť pokrok v určitom rozsahu prekabátením systému, zasahovaním predtým, ako prehovorila Rada, ale z dlhodobého hľadiska potrebujeme lepšie pravidlá na vytváranie obsahu.
V tomto dôležitom okamihu by som rád upriamil pozornosť, opäť, na dôležitú otázku v leteckej doprave, najmä medzi Európou a USA.
Bezpečnostné predpisy a bezpečnostné kontroly sú dôležité, aby mali cestujúci pokojnú myseľ, keď používajú tento dôležitý spôsob dopravy.
Bezpečnostné opatrenia by sa však nemali nesprávne interpretovať ako póza, ktorá spôsobuje len nepohodlie pre cestujúcich bez toho, aby naozaj zvyšovala ich bezpečnosť.
Z toho dôvodu je potrebné už po miliónty raz zmeniť pravidlá o prevážaní tekutín na palube!
v mene skupiny PSE. - Pani predsedajúca, v prvom rade by som sa rád ospravedlnil Vám, podpredsedovi Komisie a váženým poslancom, pretože po dokončení svojho prejavu budem musieť odísť z rokovacej miestnosti a poskytnúť rozhovor.
Nemám to vo zvyku a ospravedlňujem sa, že nezostanem na zvyšok rozpravy.
Rád by som poďakoval svojmu kolegovi, pánovi El Khadraouimu, za túto správu a varujem ho, že ak bude pokračovať v tomto konkrétnom dokumente, možno zlomí môj rekord najdlhšie pracujúceho spravodajcu v parlamentnej histórii!
Buďme úprimní.
Manželstvo, do ktorého vstúpili Európska únia a Spojené štáty vo forme počiatočnej Dohody o leteckej preprave týkajúcej sa civilného letectva, je sobášom z rozumu, v ktorom je EÚ horlivým ženíchom a USA veľmi zdráhavou nevestou.
Teraz, keď prišlo na naplnenie manželstva, zisťujeme, že americká nevesta považuje svojho európskeho ženícha za nie veľmi príťažlivého a keďže z neho získala všetky najlepšie kúsky počas svadobného dňa, teraz ju nemožno obťažovať naplnením manželstva, pretože zástupca Oberstar dohliada na pár s brokovnicou v ruke.
Medzi leteckou politikou EÚ a USA existujú veľké rozdiely a vôbec by ma neprekvapilo, ak by ste sa v nasledujúcich týždňoch a mesiacoch dopočuli, že rokovania o druhej fáze dohody stroskotali, pretože sa USA nechceli posunúť v kľúčových otázkach.
Obávam sa, že európsky ženích chce tak zúfalo naplniť toto manželstvo z rozumu, že sa znova podvolí zdráhavej neveste.
Čo však bude so systémom obchodovania s emisnými kvótami a bezpečnosťou, o ktorých majú EÚ a USA úplne odlišné názory?
Čo bude so zahraničným vlastníctvom leteckých spoločností USA alebo nepísanou slobodou vzájomnej výmeny?
Čo bude so zoznamom cestujúcich a ochranou podľa kapitoly 11?
Toto všetko sú témy, ktoré nás rozdeľujú. Uznávam, že existuje vôľa sadnúť si a rokovať, no zdá sa nám , že je vždy daná podmienkami, ktoré nám diktujú Američania.
Prajem každému úspechy v jeho snahe. Socialistická skupina v Európskom parlamente bude hlasovať v jej prospech.
Úprimne však dúfam, že rokovania budú úspešné a na konci cesty budeme mať vyváženejšiu, recipročnejšiu a spravodlivejšiu dohodu.
No kladiem si otázku, či k tomu dôjde pri prístupe USA. Pýtam sa, či cesta, po ktorej sme sa vydali, nepovedie k ukončeniu tohto manželstva z rozumu rozvodom v štýle Las Vegas.
v mene skupiny ALDE. - Pani predsedajúca, vystupujem za svoju kolegyňu, pani in 't Veldovú.
Skláňam sa pred znalosťami iných ľudí, pokiaľ ide o formálnu stránku tejto dohody.
Ako poslankyňa EP zastupujúca Londýn, do ktorého patrí hlavné letisko Heathrow, ma určite teší skutočnosť, že táto dohoda poskytne cestujúcim väčší úžitok z konkurencie a z tohto pohľadu je dobré, že bola uzatvorená.
Chcem sa venovať bezpečnostným aspektom dohody, keďže som zo správy pochopila, že sa táto oblasť vo veľkej miere ponecháva v právomoci spoločného výboru.
Súhlasím s tým, že správa víta spoluprácu úradov EÚ a USA zodpovedných za bezpečnosť letectva.
Ako sa však uvádza v správe, bezpečnostné opatrenia by mali vychádzať zo správneho hodnotenia rizika a nemali by byť prehnané ani nekoordinované a pri výmene údajov o cestujúcich medzi EÚ a USA by sa mala rešpektovať ochrana súkromia európskych a amerických občanov.
Poslancom je známa značná kontroverznosť obklopujúca Dohodu o osobných záznamoch o cestujúcich (PNR).
Európsky parlament sa veľmi rozhodne vyjadril k tomu, že v tejto dohode nezohrával takú úlohu, akú by chcel.
Podľa názoru európskych úradníkov dozerajúcich na ochranu údajov sú záruky podľa novej dohody v porovnaní s predchádzajúcimi dohodami značne oslabené a nová dohoda ponecháva závažné otázky a nedostatky nezodpovedané.
Komisár Barrot síce uvítal dôležitú úlohu Parlamentu pri modernizácii regulačného rámca pre iné aspekty leteckého priemyslu, no obávam sa, že musíme vyjadriť sklamanie nad tým, že sme neuspeli, pokiaľ ide o nami požadovaný vklad týkajúci sa ochrany súkromia a uplatňovania záruk na osobné údaje.
Podľa dohody PNR sa údaje budú uchovávať 15 rokov, čo je nadmerné a čo podľa správy nechceme.
USA budú mať prístup k citlivým údajom a dokonca ich môžu použiť v prípadoch malicherných zločinov. To však nie je boj proti terorizmu.
Ak to zhrniem, vítam túto dohodu ako celok, ale s obavami priznávam, že ciele tejto správy, t.j. aby sa bezpečnostné opatrenia z pohľadu ich príspevku k boju proti riziku vhodne vyhodnocovali, aby neboli nadmerné a chránili súkromie osoby, nie sú v oblasti výmeny osobných záznamov o cestujúcich zabezpečené.
v mene skupiny Verts/ALE. - (DE) Vážená pani predsedajúca, vážený pán Komisár, nebolo to prvýkrát, čo ste museli čeliť pri rokovaniach partnerovi, ktorý je, jemne povedané, náročný, lebo podľa svojich skúseností od úplného začiatku predpokladá, že Európa vždy, v každom prípade ustúpi.
Tak, ako aj predtým, ak si prečítate tento dokument, je jasne výhodný pre USA.
Treba si pozrieť, či obsahuje niečo v prospech Európskej únie, lebo spoločný výbor je len príležitosť; nie je to ešte úspech, najmä za predpokladu, že USA už výsledky spochybňujú.
Zatiaľ nebadám rovnováhu, ale badám a len veľmi malý záujem o naše požiadavky.
Porovnanie nastolené predchádzajúcim rečníkom o skôr bizarnej svadbe z rozumu je veľmi výstižné.
Otázky bezpečnosti leteckej dopravy, ochrany životného prostredia a vlastníckych práv zostali nevyriešené.
Pokiaľ ide o otázku bezpečnosti, stále sme nedosiahli to, čo potrebujeme dosiahnuť.
Najmä pokiaľ ide o otázku ochrany údajov - ochrany európskych občanov pred prehnanými opatreniami, stále sme nedosiahli výsledok, ktorý potrebujeme a ktorý musíme dosiahnuť.
Okrem toho, príspevok leteckej dopravy k nášmu zlyhaniu v dosahovaní kjótskeho cieľa je veľmi výrazný.
So súčasnými mierami rastu bude Európa čeliť zásadným ťažkostiam, pokiaľ nebudeme mať spoločnú dohodu s USA a ja pre to v tejto chvíli nevidím ani náznak.
Prinajlepšom vidím prvé kroky, ale Európa musí byť oveľa sebavedomejšia a hovoriť v negociačnom procese jednohlasne, lebo to, čo sa stalo doteraz, nám poskytuje príležitosti.
Ešte sme však nezískali výhody, a môžem s istotou povedať, že Európsky parlament a Výbor pre dopravu a cestovný ruch bude skúmať výsledky vytvorené spoločným rokovacím výborom veľmi starostlivo.
Vážená pani predsedajúca, dámy a páni, na srdci zahraničnej politiky EÚ o leteckej doprave leží založenie otvoreného priestoru pre leteckú dopravu medzi Európskou úniou a Spojenými štátmi americkými.
Táto politika je úplne v kapitálových záujmoch.
Používa sa na vytvorenie úplného tlaku a ohrozuje dve alebo tri monopolistické podnikateľské skupiny v leteckej doprave v rámci EÚ.
Budú mať aj výber medzinárodnej leteckej dopravy, kým ostatné letecké spoločnosti, ktoré zostali, budú svojou povahou regionálne a ich činnosti budú obmedzené na činnosti v rámci členských štátov.
Silný tlak a ohrozenia, ktoré zažíva personál v Alitalia, Olympic Airlines a iných leteckých spoločnostiach v členských štátoch, sú typické pre to, čo sa teraz deje.
Konflikty sú viditeľnejšie pri rokovaniach so Spojenými štátmi.
Výslednú dohodu a znaky trenia možno odvodzovať zo štátnych dotácií pre Airbus a Boeing, predchádzanie sabotáži na vnútroštátnych letoch v USA a odmietnutie vlády USA dovoliť spoluvlastníctvo alebo dokonca odkúpenie leteckých spoločností USA európskymi leteckými dopravcami.
Dohodou sa ukazuje úroveň kompromisu medzi EÚ a Spojenými štátmi.
Toto má ďaleko od plnenia potrieb ľudí; prispeje k zvýšenej miere koncentrácie prostredníctvom prevzatí a spájaní leteckých spoločností.
Vo všetkých týchto oblastiach zostávajú závažné problémy so zreteľom na ochranu osobných údajov ako aj v súvislosti so životným prostredím.
Z týchto dôvodov budeme hlasovať proti návrhu Dohody o leteckej doprave medzi Spojenými štátmi a Európskou úniou.
mene skupiny ITS. - (IT) Vážená pani predsedajúca, dámy a páni, reciprocita je dôležitá hodnota v medziľudských vzťahoch a ešte viac vo vzťahoch medzi štátmi, hoci ide aj o obchodné vzťahy.
V skutočnosti som sa snažil zaviesť do správy pána El Khadraouiho niekoľko pozmeňujúcich návrhov v neúspešnej snahe upovedomiť našich kolegov v Komisii o tomto a o iných bodoch.
V ére, keď je rozhodujúca komunikácia a keď letecké komunikácie ponúkajú predtým nepredstaviteľné možnosti cestovania, sú dohody o leteckej doprave medzi národmi jednoznačne potrebné a želateľné.
Čo však nie je jasné, prečo v tejto správe, ako aj vo všetkých ostatných aktoch prijatých Európskou úniou, sa zdá, že nie sme schopní požadovať reciprocitu, čo takisto znamená rovnaké podmienky súťaže.
Mali by sme uvažovať ako občania, najmä mi poslanci, za predpokladu, že náš Parlament je jedinou inštitúciou EÚ, ktorej sa efektívne dostalo priameho mandátu od verejnosti.
Preto ak si Parlament želal prezentovať nezávislú schopnosť viesť politiky iných inštitúcií, musel by to dokázať vo svojich krokoch a svojich (hoci obmedzených) spolurozhodovaniach, ktoré sa nedajú jednoducho ovládať neeurópskymi záujmami.
Tak je to dnes v prípade správy pána El Khadraouiho, ktorá je inak v mnohých smeroch výborná a rád by som využil túto príležitosť a poďakoval sa mu za jeho prácu.
Ako to však je pri mnohých iných príležitostiach, správe chýba schopnosť jasne stanoviť, že ak má existovať voľná súťaž, je absolútne nevyhnutné, aby existovali rovnaké podmienky pre vnútroštátne lety a dodržiavanie súladu so sociálnymi a environmentálnymi štandardmi.
Reciprocita sa neuplatňuje ani so zreteľom na bezpečnosť a práva cestujúcich.
Okrem toho sa v správe uznáva, že odvetvie leteckej dopravy má mnohé nepriaznivé účinky, ktoré prispievajú k zmene klímy.
Preto neviem pochopiť, prečo moji kolegovia poslanci nepodporili pozmeňujúci návrh, ktorý som predložil, týkajúci sa nepriaznivého vplyvu zložiek obsiahnutých v stopách pár za lietadlami a že pravdepodobnosť, že sa tento nepriaznivý vplyv zvýši spolu s rastom leteckej dopravy a preto sa vyzýva na to, aby bola letecká doprava zahrnutá do európskeho systému obchodovania s emisnými kvótami.
Nakoniec, pokiaľ ide o uplatňovanie medzinárodných sociálnych právnych predpisov, nezdá sa mi, že európski a americkí prepravcovia sú v rovnakom postavení, a tak ani tu nie sú bilaterálne práva.
Myslím si, že toto všetko je dostatočným dôvodom na to, aby sa hlasovalo proti správe.
(DE) Vážená pani predsedajúca, podpredseda Komisie, dámy a páni, rád by som odmietol body, ktoré uviedla pani Lichtenbergerová a pán Romagnoli vo svojich vyhláseniach.
Samozrejme, neexistuje úplná reciprocita práv, ale v porovnaní s predchádzajúcou situáciou ide v tomto prípade o vyváženú dohodu, čo je dôvodom na to, aby sme za ňu hlasovali.
Ak zastávate názor, že toto nie je vyvážená dohoda, hlasujte všetkými prostriedkami proti nej, ale my súhlasíme so spravodajcom, že je prvým vyváženým krokom a takisto súhlasíme s tým, že musí nasledovať ďalší krok.
Samozrejme, podporujem spravodajcu v jeho požiadavke, ako povedal môj kolega pán Rack, že by sme mali rýchlo pokročiť k tejto druhej etape.
Mali by sme, celkom jednoducho, využiť to, čo sa teraz dohodlo.
Vyzývam preto európske letecké spoločnosti, aby využívali nové príležitosti, ktoré sa im ponúkajú vďaka tejto dohode, pokiaľ ide o ich práva vlastníctva a kontroly, a aby vytvorili licenčné prevádzky a zapojili sa do politiky značiek a čiastočne sa zapojili do programu vlády USA.
Nemali by čakať na druhú etapu. Teraz by mali využiť prvú etapu, tak, aby sme po vstupe do druhej etapy rokovaní mali úžitok z úvodných skúseností a identifikovali oblasti, v ktorých sú stále nedostatky, pokiaľ ide o práva našich európskych spoločností na trhu USA.
Musíme vyzývať administratívu a našu vlastnú Komisiu, aby využila príležitosti ponúkané touto dohodou a aby sa, napríklad, dohodla o bezpečnosti na jednom mieste na trvalejšom základe.
Toto možno dosiahnuť prostredníctvom spoločného výboru a v spolupráci so správou a môžeme ukázať občanom, že táto dohoda je pre nich prospešná, najmä ak nemusia podstupovať druhú bezpečnostnú kontrolu na letiskách.
Moji kolegovia a ja by sme sa radi poďakovali Komisii za jej dobrú spoluprácu v tejto veci, ale musíme trvať na podobne dobrej spolupráci v druhej etape procesu.
Varujem Američanov pred prijatím návrhu pána Oberstara, lebo ak chcú podkopať túto dohodu všetkými svojimi jednostrannými zmenami a doplneniami, budeme reagovať ostro.
Dovoľte nám preto povedať Američanom, že budeme radi pokračovať v rozhovoroch medzi kongresom a Európskym parlamentom, nesmú však podkopávať dohodu svojou neobjektívnou interpretáciou.
(DE) Vážená pani predsedajúca, vážený pán Komisár, najprv by som chcel pogratulovať spravodajcovi za jeho jasné vykreslenie situácie a zaujatého postoja.
Po prvé, pozitíva, ktoré spomenul aj predchádzajúci rečník.
Vďaka dohode o otvorenom nebi medzi USA a Európou máme konečne príležitosť založiť letecké trasy z Európskej únie cez Spojené štáty do tretích krajín, akými sú Mexiko a Južná Amerika.
Takisto ponúka príležitosť pre ktoréhokoľvek prepravcu so sídlom v Európskej únii, aby lietal odkiaľkoľvek v EÚ kamkoľvek do USA bez akýchkoľvek obmedzení kapacity alebo cien a súhlasím s predchádzajúcim rečníkom: tieto príležitosti sa musia využiť.
Touto dohodou sa dosiahol pokrok aj v oblasti investovania do leteckých spoločností USA.
Dohoda o otvorenom nebi je teda prvým dôležitým krokom k Otvorenému priestoru pre leteckú dopravu bez obmedzení na oboch stranách.
Môže teda vytvárať nové trasy letov a veľký počet nových pracovných miest.
Na druhej strane, ako sa už povedalo, treba objasniť, že toto je len prvý krok a nemožno ho považovať za konečnú dohodu.
Od Komisie očakávame, že v druhej etape bude s USA rokovať o nevyriešených otázkach, ako sú vnútroštátne lety, právo založenia, vlastníctvo a štátna pomoc.
Potenciál konfliktu už dostatočne objasnil pán komisár, ale dúfam, že sa v práci transatlantického výboru dosiahne pokrok, aby sme nakoniec mali vzájomné práva, ktoré sa budú môcť zaviesť a Dohodu o otvorenom nebi, ktorá je hodná svojho mena.
Paralelne s tým by mal výbor tlačiť na zahrnutie letov z USA do obchodovania s emisnými kvótami, lebo vieme, že na stretnutí ICAO sme nedosiahli veľmi veľa, ako ste uviedli.
Samozrejme, mal by zdôrazniť aj našu požiadavku jednorazovej bezpečnostnej kontroly.
Dámy a páni, rada by som privítala pána Georgioua, ktorý je novým členom Európskeho parlamentu, a dala mu slovo.
- (EL) Vážená pani predsedajúca, počas ostatných rokov som sledoval zúfalú snahu Európanov podpísať dohodu o leteckej doprave so Spojenými štátmi.
Napriek veľkej ochote na našej strane som takisto zaznamenal zdráhanie sa Američanov.
Ak nechcú dosiahnuť zásadnú dohodu, mali by sme upozorniť Európanov na skutočnosť, že by mali byť pripravení poskytnúť bianko šek.
Tieto dohody, pani predsedajúca, sa však netýkajú len strojov, záujmov a spoločností.
Tieto dohody sa týkajú ľudí - ľudí, ktorí cestujú z Európy do Spojených štátov.
Niektorí sú Gréci, s ktorými sa zaobchádza inak ako s ostatnými Európanmi.
Vedeli by veľa rozprávať o útrapách, ktoré podstupujú, aby získali víza do USA, a o tom, čo znášajú, keď prídu a sú predmetom kontrol a prehľadávania, akoby boli potenciálnymi teroristami.
Určite chápete, že to pre cestujúcich predstavuje stres, prinajmenšom pre Grékov, ktorí sú v každom prípade tiaž súčasťou Európy.
Vážená pani predsedajúca, ak tieto dohody podpísané medzi vládami alebo parlamentmi nechytia za srdce a duše ľudí a občanov Európy, budú mať mimoriadne krátku životnosť a budú úplne neúspešné.
Bol by som rád, keby sa toto zahrnulo do našich pokynov, keď sa opäť budeme snažiť rokovať.
Dohody by sa mali zakladať na rovnosti, poctivosti a reciprocite.
Pani predsedajúca, v prvom rade vítam princíp dohody.
Dohoda medzi Spojenými štátmi a Európskou úniou bude, ak sa na nej strany napokon dohodnú, dôležitým historickým posunom.
Pre letecké spoločnosti EÚ to znamená viac zámorských letov do Spojených štátov.
Má to výhody aj z pohľadu cestujúcich leteckých spoločností. Viac leteckých prepravcov znamená väčšiu konkurenciu a nižšie sadzby cestovného.
V rámci Európy už vidíme pozitívny vplyv nízkonákladových prepravcov na letecký priemysel vo forme obrovského nárastu počtu cestujúcich.
Vyjednávačom EÚ vyjadrujem poklonu za úspešné napredovanie v náročných rokovaniach.
Rokovania ešte nie sú uzatvorené a vyžadujú si veľa trpezlivosti a diplomacie, ak však napokon dôjde k dohode, jej výstup bude, dúfam, hodný čakania.
Úprimne dúfam, že nevyriešené problémy dohody možno prekonať.
Pokiaľ ide o problémy, súhlasím so všetkými predchádzajúcimi rečníkmi.
Musíme sa do toho poriadne zahryznúť a postarať , aby táto dohoda bola vyrovnaná; musíme podržať Európu a trvať na tom, aby sme získali presne to, čo chcú pre seba oni.
Domnievam sa, že väčšina obmedzení zo strany úradov Spojených štátov v súvislosti s požadovaním osobných údajov z bezpečnostných dôvodov je neprimeraná.
Musíme zabezpečiť, aby to neodstrašilo európskych cestujúcich smerujúcich do Spojených štátov. Ak totiž nevyriešime tento konkrétny problém, zmení sa na veľkú prekážku.
Teraz budem veľmi provinčný a úzkoprsý.
Mám ďalší problém, a to fakt, že prvé medzinárodné transatlantické letisko v Írsku bolo letisko v Shannone.
Po dlhú dobu bolo pre mnohých bránou do Európy, povinná zastávka však teraz podľa tejto dohody zanikne.
To výrazne zníži životaschopnosť letiska Shannon a bude mať vážne dôsledky pre stredozápadnú oblasť, ktorá je veľmi znevýhodnená.
Táto záležitosť sa však netýka ani tak Európy, ako írskej vlády.
Napokon, znovu možno povedať, že EÚ aj cestujúci nutne potrebujú dohodu - nie však za každú cenu.
podpredseda Komisie. - (FR) Vážená pani predsedajúca, rád by som poďakoval všetkým poslancom, ktorí vystúpili s príspevkami.
Najprv a predovšetkým, ako odpoveď vášmu spravodajcovi, pánovi El Khadraouimu, možno aj tak povedať, že v prvej etape sa dosiahla vyvážená dohoda.
Dosiahol sa aj prísľub Spojených štátov, že budú rokovať o druhej etape.
Existuje dokonca povinnosť začať rokovania v lehote 60 dní od začiatku predbežného uplatňovania.
Európska strana schválila odvetné opatrenia.
Je možné stiahnuť určité ústupky, ak druhá etapa nebude v európskom záujme.
Toto je určite dôležitý bod.
Komisia už začala s členskými štátmi diskusiu v súvislosti s osobitným rokovacím výborom s cieľom vymedziť stratégiu rokovania druhej etapy.
Vy, ako aj pán Jarzembowski, ste trvali na potrebe vymedziť dobrú stratégiu rokovania.
Určite plánujem zapojiť vás a Parlament, aby sme mohli rokovať naozaj čo najefektívnejšie.
Pravdou je, ako povedal pán Jarzembowski, že teraz existujú nové príležitosti pre európske podniky, po ktorých treba siahnuť.
Dohoda poskytuje širšiu škálu služieb a nižšie ceny, vytvára pracovné príležitosti a umožňuje nám založiť koordináciu opatrení, ktoré by mohli mať vplyv na cestujúcich: problémy súvisiace s bezpečnosťou a jednorazovou bezpečnostnou kontrolou z dlhodobého hľadiska, najmä popri otázkach životného prostredia.
Chcel by som odpovedať pani Ludfordovej tým, že osobné záznamy o cestujúcich nie sú súčasťou dohody o leteckej doprave.
Všetky rozhodnutia alebo opatrenia v súvislosti s osobnými záznamami o cestujúcich musia byť v súlade s podmienkami dohody.
Otázka osobných záznamov o cestujúcich však musí byť preskúmaná v súvislostiach a pán Frattini o našich obavách v tomto smere vie.
Je pravdou, že ste kládli veľký dôraz na problém bezpečnosti a je pravdou, že tento dialóg musí skutočne byť súčasťou dohody spoločného výboru s cieľom vytvoriť riešenia pozitívnym spôsobom.
Obe strany pracujú na dosiahnutí vysokej úrovne bezpečnosti, ktorá nebude škodiť leteckým službám ani cestujúcim.
Zjavne v súvislosti s touto dohodou musí Skupina pre bezpečnosť a koordináciu dopravy vedieť špecificky reagovať na naše obavy a určite tomu budem venovať náležitú pozornosť.
Takisto by som rád povedal, že podľa všetkého máme dva problémy, v prípade ktorých treba vytvoriť určité zlepšenia a riešenia: problém bezpečnosti a problém v oblasti životného prostredia.
V súvislosti problémom životného prostredia je evidentné, že si veľmi želáme integrovaný globálny prístup s cieľom riešiť výzvu klimatických zmien.
Takisto, ako som už povedal a ako hovorím opäť, na zhromaždení Medzinárodnej organizácie pre civilné letectvo (ICAO) v Montreale sme všetci spoločne obhajovali systém výmeny emisných kvót, postup, ktorý využíva nástroje trhu a javí sa ako najefektívnejšie riešenie.
Momentálne musíme pristúpiť na odmietnutie zo strany Spojených štátov a niektorých ázijských národov.
I tak si myslíme, že to spolupráci nebude stáť v ceste.
Viete, že v projekte CleanSky spolupráca s USA tiež napreduje.
Najzaujímavejším nápadom je atlantická interoperatívna iniciatíva na zníženie emisií.
Zahŕňa nové spôsoby pristávania, ktoré nám môžu pomôcť znížiť dôsledky emisií CO2.
Vážená pani predsedajúca, dámy a páni, chcel by som povedať, že určite musíme počas druhej etapy uspieť.
Od Európy sa vyžaduje výrazný tlak a neochvejná oddanosť, aby sa uspelo v druhej etape, ktorá je určite dôležitejšia, lebo jej výsledkom by určite bolo predloženie dohody o otvorenom nebi.
Buďte si istí, že Parlament bude úzko zapojený do rokovaní, ktoré budú určite zložité, ale, ako som už povedal, začnú sa v krátkom čase, keďže sme podpísali len prvú časť dohody, lebo má aj túto druhú etapu.
V každom prípade by som chcel vyjadriť vďaku Parlamentu za to, čo sa javí ako rozsiahla, pevná podpora: opäť budeme potrebovať vašu podporu, aby sme uzavreli dohodu a uspeli v druhej etape.
Rozprava sa skončila.
Hlasovanie sa uskutoční dnes o 11.00 hod.
Kapacita letísk a pozemná obsluha: smerom k politike vyššej účinnosti (rozprava)
Ďalším bodom je správa, ktorú predkladá pani Jensen v mene Výboru pre dopravu a cestovný ruch o kapacite letísk a pozemnej obsluhe: smerom k politike vyššej účinnosti.
spravodajkyňa. - (DA) Vážená pani predsedajúca, pán komisár, dámy a páni, nápor na európske letiská je v súčasnosti taký veľký, že aj malé meškanie na jednom letisku môže znamenať výrazné meškania na iných.
Okrem toho, pokračujúci rast v leteckej doprave zväčší problémy na letiskách a to bude mať nepriaznivý vplyv na efektivitu, konkurencieschopnosť a životné prostredie.
Kapacitné problémy na európskych letiskách nie sú len vnútroštátnym problémom ale európskym a preto vítam akčný plán Komisie a štrnásť bodový plán ako úvodný krok k zlepšeniu kapacity na európskych letiskách.
Návrhy Komisie sú však nedostatočné a preto sa v mojej správe navrhuje, aby Komisia do roku 2009 navrhla všeobecný plán na zlepšenie kapacity letísk v Európe.
Samozrejme, v konečnom dôsledku je povinnosťou členských štátov, aby stavali a rozširovali letiská.
Všeobecný plán má byť nástrojom alebo postupom, aby sa zaistilo, že členské štáty budú koordinovať svoje iniciatívy na podporu a rozšírenie kapacity letísk.
Je potrebné, aby sa tento problém skúmal z cezhraničného uhla pohľadu.
Letiská majú rôzne charakteristické črty, rôzne silné stránky, dôležitá však je interakcia.
To platí nielen pre interakciu medzi letiskami, ale aj pre interakciu s ostatnými spôsobmi dopravy a infraštruktúrami obklopujúcimi letiská (tzv. komodalita).
Rada by som sa poďakovala Komisii aj hovorcom ostatných politických skupín, pánovi El Khadraouimu, pánovi Jarzembowskému, pánovi López-Istúriz Whitovi a pani Lichtenbergerovej za ich mimoriadne konštruktívnu spoluprácu na tejto správe a som rada, že Parlament je schopný prezentovať jasnú správu ukazujúcu širokú podporu v záležitostiach kapacity aj liberalizácie smernice o pozemnej obsluhe.
Samozrejme, letiská sú milované aj nenávidené.
Vytvárajú rast a prosperitu a poskytujú spojenie medzi regiónmi, ale takisto vytvárajú hluk a znečistenie a zaberajú priestor.
Preto je dôležité, aby sa problémy riešili spôsobom vhodným pre všetky zainteresované strany.
Po prvé, navrhujeme podporovanie ekologického rozširovania kapacity.
Zapchatie samotného letiska môže mať nepriaznivý vplyv na životné prostredie, ak sa lietadlá nechávajú krúžiť, čoho následkom sú nie nevyhnutné emisie CO2.
Následne tiež vítam iniciatívu Komisie začleniť leteckú dopravu do systému obchodovania s emisnými kvótami Európskej únie.
Mal by som však zdôrazniť, že je pre nás dôležité, aby sme veci zaviedli aj na globálnej úrovni.
Po druhé, je dôležité, aby Komisia sledovala, ako krajiny zavádzajú spoločné pravidlá na prideľovanie termínov.
V tejto súvislosti sa v správe tiež vyžaduje, aby Komisia stanovila časový rámec a lehoty s cieľom zlepšiť spoluprácu medzi susednými členskými štátmi, pokiaľ ide o stavanie funkčných blokov vzdušného priestoru (FAB).
Je nevyhnutné, aby v tejto oblasti nastali podstatné zmeny do roku 2008 - je to pre Parlament vysoká priorita.
Po tretie, je vzdušným zámkom predstavovať si, že môže existovať rozšírenie kapacity letiska bez riadneho zapojenia a spolupráce s regionálnymi a miestnymi správami.
Je preto dôležité, aby medzi tými európskymi regiónmi s letiskami vznikol dialóg o koordinácii rozširovania kapacity.
Regióny si môžu vymieňať skúsenosti a učiť sa od seba navzájom (Aký má letisko environmentálny vplyv na okolité obyvateľstvo?
Aké sú plány územného rozvoja?
Aký význam vo všeobecnosti má letisko pre rast a zamestnanosť v oblasti?) a možno vyvinúť z toho osvedčené postupy.
Dúfam, že Rada podporí základné myšlienky v tejto správe, konkrétne, že akčný plán Komisie nie je dostatočný, že sa musia vyvinúť usmernenia na optimalizáciu a rozvoj kapacity letísk, že sa aj tak požaduje dodatočná kapacita a že slová musia byť sprevádzané aj činmi.
Druhá časť mojej správy sa týka pozemnej obsluhy, to znamená všetkej obsluhy okolo lietadla a na letisku, od dodávania paliva a zaobchádzania s batožinou až po postup registrácie pred odletom.
Tu sa Komisia pripravuje na revíziu existujúcej smernice o prístupe k trhu s pozemnou obsluhou na trhoch na letiskách Spoločenstva, čo je, ako vieme, háklivá téma.
Rád by som sa poďakoval hovorcom za konštruktívnu spoluprácu, ktorú sme mali.
Súhlasíme, že Komisia by mala vykonať aktualizovanú analýzu implementácie a vplyvu súčasnej smernice o pozemnej obsluhe pred tým, ako na program dáme novú liberalizáciu.
Musíme mať úplný prehľad o vplyve na používateľov, cestujúcich a personál a budúca smernica musí zaistiť kvalitu v pozemnej obsluhe a primerané pracovné podmienky pre zamestnancov.
Musíme zaistiť, aby nešlo o monopolistické podmienky a že pôjde o jasné pravidlá výziev na predkladanie ponúk s cieľom zapojiť používateľov.
Dúfam, že správa bude inšpirovať Komisiu, aby postupovala so smernicou o pozemnej obsluhe, aj so 14-bodovým plánom.
podpredseda Komisie. - (FR) Vážená pani predsedajúca, dámy a páni, rád by som sa poďakoval vám, pani Jensenová, ako aj Výboru pre dopravu a cestovný ruch.
Ďakujem za podporu akčného plánu Komisie a za vaše odhodlanie pre politiku Spoločenstva týkajúcu sa leteckej dopravy.
Jednou z výziev politiky leteckej dopravy je zabrániť upchatiu európskych letísk.
Náš akčný plán sa zameriava na rozvoj súdržnej globálnej letiskovej politiky.
Zahŕňa optimalizáciu výstupu existujúcich kapacít letísk a zlepšenie plánovania novej infraštruktúry zamedzením porovnávania čisto miestnych riešení a tvorbe prekážok.
Lebo Parlament veľmi dobre chápe, že optimálne fungovanie siete európskych letísk možno zaručiť, len ak miestne akcie budú súčasťou súdržnej globálnej politiky.
Postup navrhovaný Komisiou má byť realistický, keďže rešpektuje hospodárske a environmentálne obmedzenia, ktoré treba vziať do úvahy.
Preto, pani Jensenová, bola priorita daná na úvod lepšiemu využitiu existujúcich kapacít letísk, vďaka rozvoju a harmonizovanej implementácii novej technológie.
Je úplne zrejmé, že ak získame Jednotné nebo s funkčnými kontrolnými blokmi leteckej premávky, budeme schopní využívať existujúcu infraštruktúru oveľa lepšie.
Je pravdou, že výstavba novej infraštruktúry spôsobí ešte viac problémov, najmä vo veľkých mestských oblastiach s výrazným dopytom po leteckej doprave.
Náš akčný plán sa však zaoberá problémom tvorby novej infraštruktúry, ktorá je často nevyhnutná a chceme plánovať novú infraštruktúru pre lepšie ocenenie jej užitočnosti a umiestnenia s cieľom urobiť ju priaznivejšiu pre životné prostredie.
Vážená pani predsedajúca, Výbor pre dopravu a cestovný ruch prijal 2. októbra závery, ktoré sú menej náročné ako závery Parlamentu.
Veľký počet členských štátov, možno príliš náchylných počúvať oprávnené osoby na svojich vlastných letiskách, nie je ochotných prijať koordináciu Spoločenstva a radšej budú naďalej klásť priority na miestne riešenia zavedené na každom letisku.
Tento druh nadbytočnosti sťažuje realizáciu akčného plánu, ale podpora Parlamentu umožní Komisii, aby pracovala špecificky smerom k iniciatívam na základe príspevkov pani Jensenovej.
Ďakujem jej a takisto by som rád poďakoval Výboru pre dopravu a cestovný ruch za kvalitu práce a za to, že nám pomohol posunúť sa v tejto otázke ďalej, čo je dôležité aj v záujme harmonického, trvalo udržateľného rozvoja celého odvetvia leteckej dopravy.
spravodajca Výboru pre hospodárske a menové veci požiadaného o stanovisko. - Pani predsedajúca, pokrok v leteckom priemysle prispel veľkou mierou k hospodárskemu pokroku a všeobecnej prosperite a môže k nim prispievať aj naďalej.
Tento priemysel si nezaslúži nepriateľstvo environmentalistov, ktorému musí často čeliť.
Tento prístup je tiež politicky nerozumný, pretože z vývoja majú veľký prospech naši voliči - ako v práci, tak aj v čase odpočinku.
Letectvo urobilo veľa pre to, aby splnilo svoje záväzky voči životnému prostrediu. Vyvinulo a prijalo nové technológie a zlepšilo efektívnosť prevádzky.
Je na politických orgánoch a administratívnych a regulačných úradoch, aby sa chopili svojej úlohy a povolili a s nadšením podporili pokračujúce zlepšovanie.
Skvelá správa pani Jensenovej obsahuje veľkú časť toho, čo môj výbor navrhoval.
Sú tu však tri veci, ktoré Výbor pre hospodárske a menové veci predložil vo svojom stanovisku a ktoré sa neocitli v záverečnej správe.
Po prvé, prevádzka tichších lietadiel by mala umožniť zrušenie obmedzenia otváracích časov letísk a takmer všade pomôcť prechodu na 24-hodinovú prevádzku.
To by výrazne zvýšilo využívanie kapitálu a kapacít letiskových infraštruktúr a samotných lietadiel, zlepšilo produktivitu a prinieslo lacnejšie služby, pričom vplyv na životné prostredie by nebol výrazný.
Po druhé, výber efektívnych prevádzkovateľov pozemnej obsluhy tiež zvyšuje produktivitu prostredníctvom zlepšenia využívania letiskovej infraštruktúry, hlavne tam, kde zvyšujú obrat lietadiel a prispievajú k dochvíľnosti a spokojnosti cestujúcich.
Po tretie, obhajovali sme uplatnenie trhových síl otvorenými aukciami letiskových prevádzkových intervalov a opustenie pôvodných národných predpisov, pričom by sa zachoval definovaný podiel prevádzkových intervalov na centrálnych letiskách pre podstatné regionálne prepravné služby.
Orgány zodpovedné za vytváranie prostredia, v ktorom pracujú letecké spoločnosti, musia prostredníctvom poskytovania adekvátnej a efektívnej infraštruktúry a stanovenia primeraných regulačných podmienok umožniť vyššiu produktivitu.
spravodajca stanoviska Výboru pre zamestnanosť a sociálne veci. - (DE) Vážená pani predsedajúca, dámy a páni, mnohí z vás zrejme prileteli sem do Bruselu cez moje domáce letisko, Frankfurt nad Mohanom.
Rýchla obsluha je kľúčovým faktorom v kvalite pozemných služieb, ktoré sú zodpovedné za nakladanie a vykladanie, čistenie a doplnenie paliva do lietadla a uľahčenie systému pre cestujúcich.
Tieto postupy práce však musia do seba hladko zapadať.
Európsky parlament s cieľom udržiavať na všetkých letiskách v Európe dobré profesionálne normy prijal ešte v roku 1996 rozhodnutie v tom zmysle, že popri prevádzkovateľoch letísk získajú licenciu na prácu na letiskách len tí poskytovatelia služieb, ktorí dokážu pracovať dlhodobo efektívne.
Počet týchto poskytovateľov služieb je však obmedzený.
Vtedy, ako aj teraz, som bol spravodajcom pre Výbor pre zamestnanosť a sociálne veci a mohol som zabrániť neobmedzenej liberalizácii týchto služieb.
Hoci úplne rešpektujem potrebu hospodárskej súťaže, možno ju akceptovať, len ak je spravodlivá a nie je na úkor pracovníkov alebo bezpečnosti.
Nie každý dodávateľ dokáže zaistiť požadovanú vysokú úroveň odbornej prípravy, primerané úrovne miezd a dobré služby.
Hospodárska súťaž v oblasti cien však znamená, že stále pracovné miesta sú čoraz viac nahrádzané zmluvami na dobu určitú a zmluvami s agentúrami s nízkou úrovňou kvality.
Chcel by som sa poďakovať Anne Jensenovej.
Môj Výbor pre zamestnanosť a sociálne veci a váš Výbor pre dopravu a cestovný ruch spojili svoje sily a vyzvali Komisiu, aby zaistila, aby sa predovšetkým riadne implementovala smernica z roku 1996 vo všetkých členských štátoch EÚ.
Údaje, ktoré nám boli poskytnuté, sú neaktuálne.
Obsahujú informácie len o skúsenostiach v 15 členských štátoch.
Chceme starostlivú analýzu výhod a nevýhod liberalizácie pre pracovníkov aj pre cestujúcich.
Služby pozemnej obsluhy sú kľúčovým príspevkom k bezpečnosti leteckej dopravy.
Kľúčové infraštruktúry, akými je európska križovatka vo Frankfurte nad Mohanom a na iných miestach, sú úplne nevhodné ako hracia plocha pre tých jednotlivcov, ktorí chorobne presadzujú príčinu harmonizácie v Európe.
spravodajca Výboru pre regionálny rozvoj požiadaného o stanovisko. - (PL) Vážená pani predsedajúca, pán Komisár, v mene Výboru pre regionálny rozvoj by som rád pogratuloval pani Jensenovej k jej vynikajúcej práci.
Technické a organizačné otázky sú v súvislosti s kapacitou letísk veľmi dôležité.
Mal by sa prijať holistický prístup k otázke, ale aj s odkazom na miestne a regionálne životné prostredie letísk.
Letecká doprava prispela k zlepšeniu územnej, hospodárskej a sociálnej kohézie, najmä v prípade oblastí ďaleko od centier.
Existencia takých spojení je často rozhodujúca, keď sa rozhoduje o umiestňovaní investícií a prijímaní turistov.
V skratke, tieto spojenia sú veľmi dôležité pre rozvoj regiónu.
Letiská sú dôležité aj pokiaľ ide o tvorbu pracovných miest.
Členské štáty, regionálne a miestne zodpovedné orgány musia zaistiť, aby letiská, bez ohľadu na ich riadiace orgány, boli zahrnuté do regionálnych plánov územného plánovania a národných stratégií rozvoja.
Koordinácia by mala byť aj na úrovni európskej siete.
Umiestnenie letísk by nemalo byť až tak určované ambíciami zapojených zodpovedných orgánov, ale skôr logikou jednotlivých situácií.
V rámci Únie existujú prípady, keď dosť veľké mestské aglomerácie umiestnené menej ako 100 kilometrov od seba majú samostatné letiská.
Bolo by citlivé, aby obom mestám slúžilo jedno letisko.
Umiestnenie letísk by sa malo zvoliť tak, aby im umožnilo slúžiť susedným a hraničiacim regiónom.
Ak je to možné, mali by sa uplatniť intermodálne riešenia, lebo rýchle železničné spojenia medzi letiskami výrazne zvyšujú ich kapacitu.
Samozrejme, je veľmi dôležité zabezpečiť dobré dopravné spojenia medzi letiskami a centrami miest v ich oblasti.
Údržba a rozširovanie existujúcich letísk a výstavba nových musí byť predmetom relevantného hodnotenia územného vplyvu.
Je to osobitne dôležité v súvislosti s prírodným životným prostredím, pokiaľ ide o hluk, emisie škodlivých látok, hustotu cestnej dopravy v blízkosti letiska, blízkosť palivových nádrží a aj vo vzťahu k meteorologickým faktorom.
Nakoniec by som rád povedal na základe mojej vlastnej skúsenosti a vyjadrení mojich voličov, že otázky súvisiace s kapacitou letísk zahŕňajú viac ako len technické otázky, systémy kontroly leteckej dopravy a koordinovanie odletov a pristávaní.
Organizácia zapojených úloh je takisto relevantná a zároveň je príliš často nedostatočná.
Príkladom sú osobné kontroly cestujúcich.
Pán Mann spomínal letisko vo Frankfurte, na ktorom sú cestujúci kontrolovaní dvakrát, pričom jedna kontrola by mohla stačiť.
Veľká časť času sa mrhá aj na zber batožiny.
Dokonca aj v prípade renomovaných leteckých spoločností často nastávajú oneskorenia údajne z technických príčin.
Že by bola skutočným dôvodom obyčajná neschopnosť?
Nie je neobvyklé, že sa cestujúci na letisku cítia, akoby neboli vítaní, alebo ako bremeno.
Vnucuje sa im dojem, že zamestnancom letiska zavadzajú a svojou prítomnosťou narúšajú zabehnuté pracovné postupy.
Ľudia potrebujú a chcú lietať, a to aj postihnuté osoby.
Služby leteckej dopravy, ktoré ponúkajú dopravcovia a letiská, by mali byť poskytované bezpečne a presne.
K cestujúcim by sa mali za každých okolností správať s rešpektom.
Potom by boli obe strany spokojné.
Vyhlásenie komisára vo mne vzbudzuje nádej, že to tak jedného dňa bude.
spravodajca Výboru pre občianske slobody, spravodlivosť a vnútorné veci požiadaného o stanovisko. - Pani predsedajúca, ako spravodajca Výboru pre občianske slobody, spravodlivosť a vnútorné veci požiadaného o stanovisko by som v tejto rozprave rád poznamenal len jednu vec, a to s ohľadom na návrh Komisie týkajúci sa rádiového identifikačného označovania.
Pôvodný návrh označovať batožinu cestujúceho, ako aj palubný lístok každého cestujúceho pre mňa znamená významné alebo možné porušenie občianskych slobôd.
Na označení pohybu zákazníka po termináloch letiska vidím len malý prínos, pričom sa zároveň pýtam, koľko by realizácia takýchto opatrení letiská stála.
Schopnosť kedykoľvek rýchlo identifikovať miesta, kde sa nachádzajú určité kusy batožiny pomocou identifikačných zariadení s rádiovou frekvenciou je jasným prínosom, ale v tomto bode vidím deliacu čiaru.
Môj pozmeňujúci a doplňujúci návrh na obmedzenie označovania batožiny, ktorý prijal Výbor pre občianske slobody, ako aj Výbor pre dopravu, mi pripadá ako správna rovnováha medzi schopnosťou znížiť meškania letov a rešpektovaním osobných slobôd cestujúcich počas toho, ako prechádzajú budovami letísk a terminálov.
S týmto úmyslom môžem preto v plnej miere podporiť text, ktorý dnes máme pred sebou.
mene skupiny PPE-DE. - (ES) Vážený pán predsedajúci, verím, že by nás malo tešiť opatrenie dosiahnuté v tejto správe.
Ide jasne o vyváženú správu, ktorá je výsledkom konsenzu a hĺbkového preskúmania veci.
Chcem blahoželať spravodajkyni, pani Anne Jensenovej, najmä za jej ochotu zapojiť sa do rozhovoru a konsenzu pri návrhu tejto správy.
Dnes neskôr bude Európsky parlament hlasovať o správe, ktorá jasne demonštruje svoju podporu Komisii so zreteľom na zmiernenie problému nedostatočnej kapacity letísk.
Ako sama Komisia varuje, a podpredseda Jacques Barrot to potvrdil, toto predstavuje ohrozenie účinnosti, bezpečnosti a konkurencieschopnosti pre všetkých, ktorí sú zapojení v odvetví leteckej dopravy.
Podľa štatistík by do roku 2025 mohlo existovať o 4 milióny viac letov ročne a následkom toho bude kapacita na viac ako 60 európskych letiskách naplnená.
Od prvých kontaktov v súvislosti s prípravou tejto správy bolo dôležité mať na pamäti, že, ako vieme, Európska komisia nie je zodpovedná za hospodársku súťaž v súvislosti s letiskami, a preto, žiaľ, nemôže požadovať od členských štátov, aby podnikli súbor opatrení týkajúcich sa kapacity letísk.
Členovia Výboru pre dopravu a cestovný ruch a Komisia však chápu, že je veľmi dôležité realizovať všeobecný plán na riadenie leteckej dopravy a navrhnúť členskému štátu opatrenia, ktoré sú potrebné na optimalizáciu kapacity európskych letísk, čím sa zároveň znižujú problémy vytvorené naplnením kapacity.
V správe sa navrhujú opatrenia vrátane lepšieho využitia služieb pozemnej obsluhy; podporovania komodality; zlepšenia prevádzkového plánovania; optimalizácie následností odletov a predovšetkým, v súvislosti so známymi termínmi, zaistenie súladu medzi termínmi a letovými plánmi.
Majúc to na pamäti sme podporovali vytvorenie Európskeho strediska pre monitorovanie kapacity letísk pod záštitou Komisie.
Úprimne dúfam, že sa tento návrh pohne vpred.
mene skupiny PSE. - (NL) Vážený pán predsedajúci, vážený pán Komisár, dámy a páni, rád by som začal tým, že zablahoželám pani Jensenovej.
Nerobím to preto, že sa to patrí, ale úplne úprimne.
Vypracovala výbornú a mimoriadne vyváženú správu.
Je jasné, že obe témy, ktoré sa museli riešiť, sú mimoriadne dôležité a budú si vyžadovať veľký kus nadväzujúcej práce na strane Komisie.
So zreteľom na kapacitu letísk je jasné, že potrebujeme globálnu vyhliadku.
Obrovský rast bude spôsobovať problémy, čo je evidentné už teraz, a tie sa nedajú vyriešiť jednoducho výstavbou nových letísk tu a tam.
V oblastiach, v ktorých je to najpotrebnejšie, to bude veľmi zložité alebo dokonca nemožné z dôvodu hustoty zaľudnenia a odporu miestnych obyvateľov.
Najprv teda treba optimálne využiť kapacitu, ktorú máme teraz.
Na to existuje mnoho spôsobov, ale absolútne nevyhnutný je integrovaný prístup.
Je potrebná viacstopová politika, v ktorej spojíme sily na všetkých úrovniach.
Týka sa infraštruktúry, ako napríklad spojení s traťami vysokorýchlostných vlakov, dobré spojenia medzi mestami a letiskami.
Týka sa technológie.
Už ste spomínali CESAR, funkčné bloky letového priestoru, jednotný vzdušný priestor, ako aj tichšie lietadlá, ktoré umožnia miestnym obyvateľom tolerovať viac letov.
Nie je to jednoduché.
Keď však vezmeme všetky tieto opatrenia spolu, sú mimoriadne dôležité. Zatiaľ je dôležitým krokom vpred myšlienka všetko zmapovať a pripraviť všeobecný plán pre letiskovú kapacitu do roku 2009.
Rátame s tým, že to urobí Komisia.
So zreteľom na pozemnú obsluhu nie je úplne priaznivé hodnotenie prvých krokov smerom k liberalizácii, ktoré sa vykonávajú už mnoho rokov.
Je jasné, že ceny poklesli a že z toho mali prospech letecké spoločnosti.
Na druhej strane vplyv na zamestnancov je určite problematický.
Odborové organizácie v celej Európe sa sťažujú na nižšie mzdy, horšie pracovné podmienky a zníženú bezpečnosť pracovných miest.
Viete, že každých sedem rokov sa koná verejné výberové konanie. Spoločnosti vykonávajúce pozemnú obsluhu môžu byť nahradené inými, ale personál nemá žiadne záruky, že budú zamestnaní.
Odborové organizácie nám hlásia, že mzdy poklesli v priemere o 20 %.
Hlási sa tiež zvýšený počet pracovných úrazov.
Toto sú záležitosti, ktoré naozaj musíme hlbšie preskúmať.
Ďalej, zdá sa mi, že potrebujeme novú štúdiu, nielen, aby sme získali aktuálnejšie údaje, s ktorými by sme mohli pracovať, ale aj, aby sme videli počet a kvalitu pracovných miest.
V skratke, Komisár, ide o dve fascinujúce záležitosti, ku ktorým sa určite budeme chcieť veľakrát v blízkej budúcnosti vrátiť a myslím si, že táto správa je dobrým základom pre nasledujúce v budúcnosti.
mene skupiny ALDE. - (LT) Najprv by som sa chcel poďakovať rečníkovi za túto spoluprácu a za to, že bol otvorený rôznym návrhom.
V mojom príspevku by som vám rád predstavil moje myšlienky v súvislosti so smernicou o pozemnej obsluhe.
Mám obavy, lebo zainteresované štáty zablokovali opätovné zváženie smernice pred niekoľkými rokmi, keď Komisia dokonca mala pripravený jej nový návrh.
Obavy nastolené účastníkmi trhu a obsah zlepšení, ktoré sa navrhli dnes, dokazujú potrebu zrevidovať smernicu čo najskôr.
Okrem toho nemôžeme zabudnúť, že po roku 2004 bol trh EÚ s leteckou dopravou doplnený o špecifiká nových členských štátov, ktoré, žiaľ, neboli tentokrát posúdené v dokumente Komisie.
Rád by som sa zameral na niekoľko špecifických poznámok.
Cieľom v súčasnosti platnej smernice je regulovať podmienky konkurencie pre obsluhu tretích strán a samoobslužné spoločnosti.
Je však potrebné zvážiť, že v postsovietskych štátoch existoval donedávna štátny monopol na všetky služby pozemnej obsluhy.
Preto sa nevyhnutne objavia nezávislí poskytovatelia služieb, keď začnú fungovať trhové podmienky.
Kontrolovaním letísk a používaním infraštruktúry, ktorá im patrí, zároveň pokračujú vo svojich aktivitách, poskytujú rovnaké služby pre letecké spoločnosti a tak súťažia so svojimi nájomníkmi.
Väčšinou taká hospodárska súťaž porušuje zásady rovnakých práv a transparentnosti z dôvodu objektívneho vzniku konfliktu záujmov.
Konflikty sa prehlbujú aj preto, lebo Výbor používateľov letísk neustanovuje oblasti pre poskytovateľov služieb pozemnej obsluhy.
Na ochranu zásady nestrannosti je potrebné rozšíriť práva používateľov letísk: letisko by si malo zvoliť poskytovateľa, ktorý by nemal spĺňať očakávania správy letiska, ale očakávania používateľov, t. j. leteckých spoločností.
Rastúce náklady na vybavenie, ktoré spĺňa bezpečnostné podmienky, zvyšuje objem investícií, ktoré sú potrebné.
Sedemročné obdobie pre výber poskytovateľov však donútilo poskytovateľov služieb, aby si kompenzovali zvyšujúce sa investície skôr, často znižujú náklady na úkor pracovných podmienok a platieb zamestnancov.
Preto si myslím, že je potrebné predĺžiť obdobie na výber poskytovateľov služieb pozemnej obsluhy.
Podporujem Komisiu, aby predložila návrh zrevidovanej smernice, berúc do úvahy návrhy Európskeho parlamentu, čo najskôr (počas tohto funkčného obdobia) a tým ušetrila čas na opakované zlepšenie v budúcnosti.
v mene skupiny UEN. - (PL) Vážený pán predsedajúci, Jensenovej správa je spoľahlivým a podrobným prehľadom otázok súvisiacich s letiskovou kapacitou a pozemnou obsluhou.
Dramatický nárast leteckej dopravy v členských štátoch Európskej únie s vyžaduje výstavbu nových letísk a rozšírenie a modernizáciu existujúcich.
Pani Jensenová správne upozorňuje, že výber miesta na výstavbu letiska zahŕňa zložité rozhodnutia so zreteľom na požadovanú plochu a potrebu súladu s celou škálou technických, organizačných a sociálnych podmienok, ako napríklad súhlas miestnych zodpovedných orgánov a obyvateľstva, ako aj požiadavky týkajúce sa bezpečnosti a ochrany životného prostredia.
Preto by sa mala výstavba veľkých a stredných letísk plánovať v dostatočnom predstihu a mala by zahŕňať celkový plán rozvoja leteckej dopravy v rámci Únie.
Výstavba letísk tejto povahy je veľmi rozsiahlou investíciou.
V mnohých prípadoch si bude vyžadovať podporu Únie.
Zdalo by sa, že akceptované odhady pre osobnú leteckú dopravu nezohľadňovali vysokorýchlostné železničné spojenia.
V prípade ciest do 500 kilometrov sú práve tieto veľmi atraktívnou možnosťou pre cestujúcich, pokiaľ ide o poplatky aj o časy cestovania.
Dobrým príkladom je trasa Brusel - Paríž.
Poskytuje priame spojenie medzi centrami miest, umožňuje cestujúcim vyhnúť sa dodatočným cestám a všetkým kontrolám spojeným s cestovaním lietadlom.
Dane a palivové prirážky v leteckej doprave ústiace do nárastov cien majú pravdepodobne tiež vplyv na odhady.
Pre odvetvie a pre cestujúcich je dôležité, aby úplne využili skryté možnosti zahŕňajúce lepšie a účinnejšie riadenie letov a pozemnej obsluhy.
Ako vieme z vlastnej skúsenosti, kvalita letiskových služieb a prepravcov sa do značnej miery líši.
Mali by sa garantovať a regulovať podľa predpisov Únie určité minimálne štandardy.
Dobrým spôsobom ako zlepšiť kvalitu služieb, by bolo, aby inštitúcie Únie prevzali iniciatívu a zjednodušili výmenu osvedčených postupov medzi letiskami.
Správa a stanoviská vytvárajú veľmi potrebný dokument.
mene skupiny Verts/ALE. - (DE) Vážený pán predsedajúci, dámy a páni, touto správou sa upriamuje pozornosť na niektoré problémy, najmä upchatie, ktoré my, ľudia, ktorí musíme lietať dosť často, veľmi často zažívame, ale, ktoré prirodzene ovplyvňuje leteckú dopravu ako celok, nielen obchodné lety, ale aj dovolenkové lety.
Chcela by som sa poďakovať spravodajkyni najmä za snahu zladiť dve stanoviská, ktoré sa objavili v súvislosti s touto otázkou vo výbore.
Na jednej strane to bola nespútaná eufória o vyhliadkach rastu, pričom sa zdalo, že sa opierala výhradne o výstavbu nových letísk s cieľom odbremeniť staré. Na druhej strane bola obava týkajúca sa organizačných aspektov a, samozrejme, vec zodpovednosti za ochranu životného prostredia, ako aj miestnych obyvateľov.
Čelíme situácii, v ktorej je kvalita života ľudí žijúcich okolo hlavných letísk, alebo aj nevhodne umiestnených regionálnych letísk, vážne narušená.
Aj v tomto prípade máme zodpovednosť.
Nemôžeme sa jednoducho zaoberať touto otázkou so zreteľom na nové vyhliadky rastu.
Je to otázka organizácie.
Systém križovatiek a termínov, ktorý v súčasnosti v európskej leteckej doprave existuje, nie je taký dobrý, ako by mohol byť.
V niektorých oblastiach máme také veľké strediská, že komplexnosť následnosti spájajúcich letov znamená, že jedna malá chyba môže mať potenciálne veľké dôsledky, nielen pre jedno letisko, ale pre letový priestor ako celok.
Treba tento problém vyriešiť a správa v tomto prípade poskytuje niekoľko dôležitých návrhov.
Tieto riešenia sa však nesmú realizovať na úkor cestujúcich a najmä nie na úkor zamestnancov poskytujúcich letiskové služby, lebo aj oni majú právo na kvalitu života.
Vážený pán predsedajúci, odvetvie leteckej dopravy je v ostatných niekoľkých mesiacoch v centre pozornosti.
Niekoľkými príkladmi sú návrhy zahrnúť odvetvie do systému obchodovania s emisiami skleníkových plynov, dohoda so Spojenými štátmi a reforma práv pristávania.
Správa pani Jensenovej pridáva tomu zoznamu nový rozmer: organizáciu leteckej dopravy na zemi.
Zaoberá sa poskytovanými službami, ale aj hlukom a dostupnou kapacitou.
Pokiaľ ide o služby pozemnej obsluhy, budeme musieť počkať na nové hodnotenie Komisie, v ktorom budú zahrnuté všetky členské štáty.
Súhlasím s návrhmi pre Komisiu, pokiaľ ide o body, na ktoré sa budeme musieť zamerať v budúcnosti.
Som trochu kritický, pokiaľ ide o oddiely týkajúce sa kapacity.
Textom sa vyzýva Komisia, aby podnikla zásadné kroky.
Cieľom všeobecného plánu je, aby bol kľúčom na riešenie problému kapacity v leteckej doprave na zemi.
Všeobecný plán dokonca ponúka dobrý prehľad o súčasnej situácii a môže určiť problematické oblasti.
Nezdá sa mi však žiaduce, aby Komisia, keď má k dispozícii takýto plán, nútila členské štáty, aby podnikli určité kroky alebo dokonca, aby im stála v ceste.
Hlavným účelom všeobecného plánu je podporiť medzinárodnú spoluprácu medzi všetkými zainteresovanými stranami, tak, aby sa mohli nájsť integrované riešenia pre špecifické problémové oblasti prostredníctvom dobrých konzultácií a so zreteľom na existujúce príslušné orgány.
Teší ma, že niektoré oddiely obsahujú v tejto súvislosti citlivé poznámky.
Dospievam preto k záveru, pán Predsedajúci, že som schopný podporiť správu pani Jensenovej.
Veľmi rád som s ňou pracoval.
(DE) Vážený pán predsedajúci, vážený pán podpredseda Komisie, dámy a páni, keď príde na otázku kapacity letísk, musím rozlišovať medzi dvoma záležitosťami.
Chceme zmierniť nepriaznivý vplyv leteckej dopravy a z toho dôvodu súhlasíme s obchodovaním s emisnými kvótami pre odvetvie leteckej dopravy.
Nemôžeme súhlasiť s použitou metodikou alebo časovými škálami, pani Lichtenbergerová, ale v zásade súhlasíme, že odvetvie leteckej dopravy by malo prispieť svojím dielom k zmierneniu vplyvu na životné prostredie.
Musíme však mať aj odvahu, pani Lichtenbergerová, povedať, že z hospodárskych dôvodov potrebujeme, aby odvetvie leteckej dopravy rástlo, a to interne a aj so zreteľom na tretie krajiny.
Pokiaľ ide o hospodárstvo, pracovné miesta a mobilitu občanov, je primeraná kapacita letísk veľmi dôležitá a je, mimochodom, veľmi dôležitá aj z environmentálnych dôvodov.
Ak by lietadlo nemuselo tráviť taký dlhý čas na zemi a čakať na vzlietnutie a nemuselo stráviť taký dlhý čas krúžením pred pristátím, len si predstavte, ako by toto pomohlo životnému prostrediu!
Musíme uznať, že je potrebné rozvíjať naše letiská.
Pán Blokland má celkom pravdu: nechceme vziať zodpovednosť členským štátom alebo regiónom, ale podľa našich skúseností majú v mnohých častiach Európy ťažkosti s rozširovaním letísk.
Preto je náš prístup správny. Žiadame Komisiu, aby predložila súdržný návrh týkajúci sa toho, ako môžeme mať európsky všeobecný plán a ako môžeme zaviesť osvedčené postupy tak, aby sme sa všetci učili navzájom a efektívne podporili toto rozširovanie.
Môj druhý bod súvisí s službami pozemnej obsluhy.
Myslím si, že by sme mali počkať na novú analýzu vplyvu.
Myslím si, že základná smernica bola veľmi úspešná, keďže účinnosť služieb pozemnej obsluhy sa v ostatných rokoch zlepšuje a náklady na cestujúcich sa znižujú.
To, či potrebujeme ďalšie zmeny, je otvorená otázka.
Nechcel by som, aby sa dnes rozhodlo nezvratne.
Myslím si, že by sme mali počkať na výsledok analýzy Komisie, ktorý sa očakáva tohto roku v zime a až potom by sme mali rozhodnúť, či existuje potreba revízie alebo nie.
Dnes by sme sa nemali ponáhľať so žiadnymi rozhodnutiami.
(ES) Vážený pán predsedajúci, rada by som začala gratuláciou pani Jensenovej k vynikajúcej správe.
Verím, že bude veľmi užitočná, pokiaľ ide o zlepšenie návrhov Komisie a zlepšenie letísk, na ktorých sú európski občania čoraz viac nútení táboriť. Samozrejme, letiská sú takmer druhým domovom pre poslancov Európskeho parlamentu.
Rada by som zablahoželala najmä pánovi Barrotovi a jeho útvarom za tento postup s cieľom posunúť vpred prípravu právnych predpisov.
Obyčajne a rastúcim spôsobom z dôvodu svojej komplexnosti sú tieto právne predpisy podnetom konfliktu a môžu nastoľovať podozrenia a stávajú sa známym ako vágna metóda.
Inými slovami, je dobré udržiavať veľmi prísne široké konzultácie s cieľom identifikovať silné body a prekážky, ktoré treba odstrániť pri maximálnom využívaní všetkých dostupných dobrých nápadov.
Správa, ktorú predložila pani Jensenová, je plná takých dobrých nápadov.
Osobitne vítam pevnú spoluprácu medzi a mandátom udeleným Eurocontrolu v príprave nových opatrení.
Je dôležité, aby sme odložili akékoľvek náznaky konfrontácie medzi niekoľkými orgánmi zodpovednými za organizáciu leteckej dopravy.
Takisto verím, že je mimoriadne dôležité posilniť všetky inteligentné systémy v tejto oblasti, počínajúc s systémom riadenia dopravy CESAR, ktoré nám pomôžu nielen zlepšiť dopravu, ale aj, pokiaľ to bude možné, znížiť vplyv na životné prostredie.
Veľmi tiež dúfam, že tento budúci akčný plán pomôže výrazne rozhýbať systém Galileo.
Okrem toho ma veľmi zaujíma úloha, ktorú zohráva územná kohézia prostredníctvom regionálnych letísk, hoci rozumiem výhradám týkajúcim sa rozsiahlej výstavby miestnych letísk, ktoré nie sú dostatočne účinné alebo realizovateľné, a stotožňujem sa s nimi.
Preto je potrebné zaistiť aj to, aby sme zvládali budúce konflikty so susedmi, týkajúce sa hluku, znečistenia, dokonca aj využitia priestoru, a myslím si, že v tomto ohľade by bolo veľmi zaujímavé, aby sme boli schopní zhodnotiť nové požiadavky: druhy kyvadlovej dopravy, súkromné lietadlá, voľnočasové aspekty vonku atď.
Okrem toho podporujem návrhy na posilnenie sociálnych štandardov v oblasti služieb pozemnej obsluhy, lebo služby subdodávateľov, ktoré sa v tomto odvetví využívajú čoraz viac, nezaručujú vždy dostatočnú ochranu týchto sociálnych štandardov.
Vítam tiež návrh pani Jensenovej zaistiť, aby sa konzultovalo s používateľmi, aby bola hospodárska súťaž v oblasti pozemnej obsluhy skutočne efektívna.
Podporujeme, samozrejme, vytvorenie Strediska pre monitorovanie kapacity letísk, pretože veríme, že s podporou Komisie bude v budúcnosti pozitívnym nástrojom.
Na záver by som bol rád, keby Komisia zahrnula do svojej budúcej práce logistický aspekt a vzťahy s nákladnou leteckou dopravou, ktorá je čoraz populárnejšia a je možnou alternatívou, pokiaľ ide o komodalitu navrhovanú revíziou Bielej knihy.
Vážený pán predsedajúci, táto správa dáva zmysel v tom, že by mal existovať celkový prístup EU vo vzťahu k potrebe mimoriadnych letiskových kapacít.
Môže to znamenať, že všetky letiská, ktoré sa považujú za veľké centrálne letiská, budú mať menší dôvod na rast.
Ak na napríklad naraz pozriete na letiská Charles De Gaulle v Paríži, Schiphol, Frankfurt a londýnske Heathrow, možno dospejte k záveru, že tretia vzletová a pristávacia dráha na letisku Heathrow by nebola opodstatnená.
Nechcela by som však, aby sa výzva správy na plán rozšírenej letiskovej kapacity nesprávne chápala ako vyťahovanie sa Bruselu a ako diktovanie národným, regionálnym a lokálnym úradom, kde majú postaviť nové letiská. Jej významom je len zhromaždiť informácie a ciele.
Rozhodnutia o rozvoji letísk sú v rukách decentralizovaných orgánov.
Je tu však aj druhé riziko nepochopenia.
Správa cituje predpovede rastu dopytu o približne 5 % ročne a hovorí, že v roku 2025 bude dopyt po letoch 2,5-krát vyšší ako v roku 2003.
Som si istá, že toto by sa nemalo považovať za podľahnutie zdiskreditovanej politike "predpovedaj a poskytni".
Nie som si istá, že výzva v správe, zaviesť popri raste leteckej dopravy opatrenia obmedzujúce jej externé náklady, stačí. Vieme, že môžeme a musíme urobiť veľa, aby sme aspoň zmiernili rast leteckého priemyslu na udržateľnú úroveň, či už prostredníctvom obchodovania s emisnými kvótami, správneho a spravodlivého zdaňovania, budovania vysokorýchlostných železničných alternatív a podobne, aby sme dokázali bojovať proti globálnemu otepľovaniu a chrániť pred nebezpečenstvom znečisťovania vzduchu a škodlivým hlukom.
Prekvapilo ma, že Výbor pre životné prostredie, verejné zdravie a bezpečnosť potravín nepredložil svoje stanovisko. Preto som si istá - a dúfam - že sa vyhneme riziku nedostatočného súladu medzi touto správou a minuloročným uznesením o obmedzení vplyvu leteckej dopravy na klimatické zmeny.
Na túto správu musíme hľadieť v svetle tohto uznesenia a nijako inak. Som si istá, že zámerom, aspoň nie zámerom spravodajkyne, nie je uspokojiť sa s myšlienkou, že stačí budovať letiská na základe predpovedí o zvýšenom dopyte, pričom mnohé z nich pochádzajú od leteckých spoločností, bez všetkých ďalších opatrení, o ktorých vieme, že ich musíme prijať, aby sme zabezpečili udržateľný letecký priemysel.
. - (SV) Správa o kapacite letísk a pozemnej obsluhe je správa z vlastnej iniciatívy s ambicióznymi plánmi, pokiaľ ide o ústredné plánovanie na strane EÚ.
Preto sa musíme spýtať, aký druh spoločnosti chceme: trhové hospodárstvo alebo plánované hospodárstvo?
Podľa správy Európa čelí podstatnému nárastu využívania letísk a existuje potreba optimalizácie existujúcich zdrojov.
Európsky parlament sa však domnieva, že Komisia ešte úplne nepreskúmala možnosť globálneho prístupu, pokiaľ ide o potrebu ďalšej kapacity.
Spomína sa tam plánovanie budúcich investícií a stanovenie strategických osí.
Zastáva sa názor, že je možné predpokladať riziká tlaku na kapacity.
Európsky parlament vyzýva Komisiu, aby zaujala prístup zhora nadol.
Ak členské štáty nedosiahnu v tejto veci do roku 2008 výrazný pokrok, musia sa podniknúť kroky a tak ďalej.
V zásade neverím v tento globálny prístup.
Myslím si, že takéto ústredne plánované projekty sú odsúdené na neúspech.
Vo veľkej väčšine prípadov existuje hospodárska súťaž medzi krajinami, aby splnili dopyt po leteckej doprave.
Niektorým krajinám sa bude dariť dobre, iným krajinám zase zle.
Krajiny, ktoré sú úspešné, zaujmú cestovný ruch a obchod.
Nechajme krajiny, aby navzájom súťažili.
Z vlastnej skúsenosti tiež viem, že v mnohých krajinách stavajú kapacitu letísk súkromní investori a sú vedení investičnými rozhodnutiami, ktoré sú úplne odlišné od rozhodnutí uskutočnených štátnymi orgánmi.
V niektorých prípadoch sa rozhodnutia prijímajú aj regionálne.
Nie je možné koordinovať tieto tri typy rozhodnutia, súkromné, štátne a regionálne.
Preto by sme mali umožniť, aby vývoj nabral svoj smer a regulovať len to, čo je absolútne nevyhnutné, konkrétne riadenie leteckej dopravy potrebné na dosiahnutie organizovaných systémov leteckej dopravy v EÚ.
Moja skúsenosť je, že náklady rozšírenej kapacity letísk takmer nikdy nesedia.
Náklady sú často tri až štyrikrát vyššie ako sa odhadovalo a projekty trvajú dvakrát dlhšie, ako sa pôvodne plánovalo.
Technický rozvoj je tiež faktorom neistoty.
Dopyt sa rýchlo posúva.
Zrazu chcú úplne nové regióny dopravu.
Zrazu chceme novú technológiu s vysokorýchlostnými železnicami, ktoré možno znižujú zaujímavosť leteckých dopravných spojení.
Tak neverme v globálny prístup.
Nemyslím si, že by sme sa mali vrátiť k spôsobu ústredného plánovania, ktorý existoval v bývalých socialistických krajinách.
Preto nebudem podporovať tento návrh.
(RO) Aj ja chcem blahoželať pani Jensenovej k tejto správe.
Európa potrebuje hospodársky rozvoj a určite rozvoj leteckej dopravy.
Preto verím, že európske programy, ako sú CESAR a ClearSky, budú dôležitými prínosmi pre rozvoj európskeho odvetvia leteckej dopravy.
Len počas prvých jedenástich mesiacov minulého roka bolo vyvinutých 225 nových trás, čo vlastne znamená 1800 nových letov každý týždeň.
Preto sa letecká doprava rozvíja a vyžaduje sa rozvoj nových kapacít letísk.
Žiaľ, veľké letiská sú zaľudnené, vyskytuje sa veľmi veľa meškaní letov, čaká sa buď na zemi alebo vo vzduchu, čo na jednej stane prispieva k znečisťovaniu a na druhej strane má určité sociálne dôsledky.
Nemali by sme však zabúdať, že rozvoj infraštruktúr letísk si vyžaduje veľa času, od 5 do 10 rokov, a podstatné investície.
Preto verím, že je pre členské štáty dôležité, a myslím tým aj nové členské štáty, aby sa im pomohlo vo využívaní štrukturálnych fondov, fondov regionálneho rozvoja na rozvoj nových letísk.
Malo by sa tiež pristúpiť k rámcovému plánu nových kapacít letísk v Európe, najmenej simultánne s, alebo ak nie, po rozvinutí akčného plánu týkajúceho sa primeraného a účinného riadenia existujúcich kapacít letísk.
Prístup k potrebe ďalších kapacít letísk v Európe by mal byť súčasťou stratégie rozvoja leteckej dopravy osôb a tovarov nielen v európskom a kontinentálnom kontexte, ale aj vo väčšom meradle.
Smernice a nariadenia týkajúce sa letísk by mali zostať v rámci noriem stanovených a prijatých dodatkom č. 14 Chicagského dohovoru.
Ak má Komisia návrhy na zlepšenie tých noriem, mala by ich predstaviť a podporiť aj v ICAO.
(HU) Ďakujem vám, pán predsedajúci a rada by som vám zablahoželala k vašej cene.
Letecká doprava sa rozvíja veľkolepo a doprava sa za ostatných 20 rokov strojnásobila.
Možno očakávať, že tento trend bude pokračovať a preto je optimalizácia kapacity kapacitu európskych letísk naliehavou potrebou.
Stratégia pre kapacitu, účinnosť a bezpečnosť európskych letísk dáva prioritu optimalizovanému využívaniu a rozvoju súčasnej kapacity, pomoci pre kombinovanú dopravu a znižovanie záťaže pre životné prostredie.
Odporúčanie je komplexné, vyžaduje si pragmatický postoj a dialóg príslušných odborných skupín a zodpovedných úradov.
Môže byť míľnikom v tvorbe štandardizovaného európskeho regulačného rámca.
V súlade s lisabonskou stratégiou zohrávajú európske letiská dôležitú úlohu v udržiavaní hospodárskej a sociálnej konkurencieschopnosti Spoločenstva, v regionálnom rozvoji a teraz, na rozdiel od predchádzajúcich skúseností, budú môcť uplatňovať štandardizované pravidlá v Európe.
Pri optimalizácii kapacity je dôležité venovať pozornosť zariadeniam letísk, vozidlám, ktoré prepravujú cestujúcich a zaistiť, aby mali postihnutí ľudia prístup do lietadla, lebo toto je jediný spôsob ako zaistiť rovnosť v leteckej doprave.
podpredseda Komisie. - (FR) Ďakujem vám, pán predsedajúci.
Určite som veľmi pozorne počúval všetko, čo sa povedalo.
Najprv by som rád úprimne poďakoval pani Jensenovej za jej správu. Vidím, že si získala veľkú mieru podpory od Parlamentu.
Pani Jensenová, použijeme vaše postrehy, ktoré považujem za mimoriadne zaujímavé, čo najlepším spôsobom.
Rád by som dodal, že, ako povedalo veľa rečníkov, letecká doprava sa rozvíja vysokým tempom a hoci v určitých prípadoch môže doprava vysokorýchlostnými vlakmi zabrať podiel na trhu, letecká doprava je spôsob cestovania, ktorý sa v nasledujúcich rokoch bude naďalej vyvíjať: Myslím si, že je to určite tak.
Musíme teda držať krok s týmto rozvojom v leteckej doprave a čoraz viac ho prispôsobovať potrebám a želaniam používateľov.
Rád by som tiež povedal, že celý problém lepšieho prispôsobenia infraštruktúr letísk našim potrebám v zásade závisí od troch záležitostí.
Prvou záležitosťou je určite infraštruktúra.
Pán predsedajúci, dámy a páni, určite nemôžem dovoliť tvrdenie, že riešením je centralizácia.
Nie je to otázka centralizovania, ale skôr koordinácie a výmeny osvedčených postupov.
Myslím si, že toto všetko je pre našich občanov veľmi potrebné a musíme sa snažiť optimalizovať využívanie existujúcich infraštruktúr predtým, ako sa zamyslíme nad novými investíciami.
Potrebujeme lepšiu koordináciu a, pán predsedajúci, chcem poďakovať rôznym výborom, ktoré poskytli k tejto veci stanovisko. Výbor pre hospodárske a menové veci, Výbor pre zamestnanosť a sociálne veci a Výbor pre občianske slobody, spravodlivosť a vnútorné veci.
Cítim, že všetky ich príspevky vniesli trochu takého potrebného svetla na správu.
Prvou záležitosťou je teda infraštruktúra.
Druhou, ako správne zdôraznila pani Ayalová, je využívanie technológie satelitnej navigácie, modernizácia kontroly leteckej dopravy a to je nevyhnutné.
Ak máme funkčné skupiny na kontrolu leteckej dopravy, budeme vlastne mať šancu znížiť oneskorenia a počet lietadiel krúžiacich dokola na oblohe a neschopných pristáť.
Táto druhá záležitosť je mimoriadne závažná.
Tretia sa týka služieb pozemnej obsluhy, ktoré musia byť efektívne a produktívne.
Na základe týchto troch záležitostí sa musíme snažiť optimalizovať zariadenia spojené s leteckou dopravou, ktorá je rýchlo sa rozvíjajúcim odvetvím.
Plánujem odpovedať na niekoľko otázok, pán predsedajúci, a ospravedlňujem sa za to, že neodpoviem na všetky.
Chcel by som odpovedať na otázku pána Bradbourna o údajoch.
Pokiaľ ide o štítky, ich používanie sa obmedzuje na oblasť terminálov, neexistuje zaznamenávanie údajov a najmä, štítky sa používajú v úplnom súlade s spoločnými pravidlami spravujúcimi ochranu osobných informácií.
Neprichádza do úvahy, aby sa vytvorila výnimka z týchto pravidiel.
V súvislosti s Výborom pre regionálny rozvoj, pán Janowski, hlavné strediská určite nemôžu rásť donekonečna.
Vyžaduje sa lepšie využívanie existujúcich kapacít.
Rozšíri sa úloha regionálnych letísk.
Takisto ste trvali, a bolo to správne, na spojeniach letísk v svojom vlastnom regióne, vo svojom zázemí, prostredníctvom niekoľkých rýchlych dopravných prostriedkov, najmä železničnou dopravou.
Niektorí z vás sa ma pýtali na pozemnú obsluhu.
Dnes určite, ako povedal pán Jarzembowski, nemôžeme spôsobiť, že nová smernica sa bude vzťahovať na služby pozemnej obsluhy, lebo sme ešte nedostali analýzu vplyvu a radšej sa zameriame na uplatňovanie existujúcej smernice.
Zameriavame sa preto na monitorovanie riadneho uplatňovania existujúcej smernice.
Vo vzťahu k novým členským štátom sme požadovali presné informácie na základe úrovní letísk vo vzťahu k počtu poskytovateľov, ich závislosti od letiska a podmienok na udelenie zmlúv, a ak nie sme spokojní s odpoveďami, vždy môžeme podať žalobu o nesplnenie povinnosti, ktorá sa v takých prípadoch uplatňuje.
Musím tiež povedať, že ak by sme boli naozaj prinútení zmeniť túto smernicu o službách pozemnej obsluhy, venovali by sme významnú pozornosť sociálnemu vplyvu zmien pravidiel.
Takisto sa spomenula - spomenul to váš Výbor pre hospodárske a menové veci - potreba lepšieho využívania infraštruktúr v noci s tichšími lietadlami.
Bol by som v pokušení povedať "áno", ale v strednodobom a dlhodobom horizonte.
Zatiaľ nie sme tak ďaleko.
Chcel by som to uzatvoriť spomínanými environmentálnymi problémami: ako sa rozvíja letecká doprava, musíme určite urobiť všetko, čo je v našich silách, aby sme zaistili, žaby neohrozila náš boj proti globálnemu otepľovaniu.
Preto Európa prijala dosť avantgardný prístup podporou myšlienky, že sa letecká doprava stane súčasťou systému obchodovania s emisnými kvótami.
Pokiaľ ide o infraštruktúry letísk, tiež sa obávame všetkých tých problémov, ktoré sa tu môžu spôsobiť, najmä miera obťažovania miestnych obyvateľov a úrovne hluku.
Vážený pán predsedajúci, taká produktívna rozprava mi neumožnila nájsť odpovede na všetko, ale ako povedali mnohí rečníci, správa, ktorú predložila pani Jensenová, určite tvorí výborný základ, na ktorom možno stavať.
Budem sledovať žiadosti Parlamentu s veľkým záujmom v snahe poskytnúť primeranú reakciu.
Rád by som tiež povedal, že v každom prípade som rád, že som pracoval v úzkej spolupráci s Parlamentom v prospech našich občanov.
Rozprava sa skončila.
Hlasovanie sa uskutoční v čase hlasovania, ktorý nastane o niekoľko minút.
Písomné vyhlásenia (článok 142)
písomne. - (HU) Je všeobecne známe, že s lietaním súvisí poškodzovanie životného prostredia, vynímajúc emisie skleníkových plynov, ktorého pôvod je zväčša pri vzlietaní, pristávaní a rolovaní.
Toto sa v prvom rade týka oblasti v okolí letísk a ľudí, ktorí tam žijú.
Ich požiadavky na obmedzenie leteckej dopravy sú odôvodnené.
Na druhej strane, lietanie je súčasťou nášho každodenného života a náš spôsob života sa zmenil tým, že lietanie sa stalo dostupnejším pre ľudí s nízkymi príjmami, dôchodcov a študentov.
Ani Európska únia by nemohla fungovať, ak by sme sa nemohli dostať z Budapešti, Atén alebo Helsínk do Bruselu za pár hodín.
Riešením je preto reorganizácia leteckej dopravy ekologickým spôsobom.
Dlhé rolovanie lietadla na zemi, ktoré nie je nevyhnutné, a dlhé krúženie nad letiskami sa musí zastaviť.
Znečistenie oblastí v okolí letísk by sa znížilo, ak by milióny cestujúcich používali namiesto áut systém vlakov alebo metra, aby sa dostali na letisko.
Železničné linky a linky metra na letiská musia byť preto vytvorené paralelne s rozvojom letiska a nemalo by sa postaviť žiadne medzinárodné letisko bez toho, aby malo vhodné železničné linky.
písomne. - (RO) Ohromný nárast v leteckej doprave zintenzívňuje problémy súvisiace s upchatím na letiskách a preťažuje systémy kontroly premávky.
Veľké problémy spôsobuje fragmentácia európskeho vzdušného priestoru, čo spôsobuje oneskorenia a neúčinnosť.
Veľké letiská sú čoraz bližšie k maximálnemu limitu svojich kapacít, niektoré z nich ho už dosiahli a v súčasných podmienkach je ťažké uveriť, že na trh by mohli vstúpiť nové letecké spoločnosti.
Napriek tomu by sme mohli účinným riadením a integrovaným rozvojom zaistiť spravodlivý a nediskriminujúci prístup všetkých existujúcich a potenciálnych prevádzkovateľov k letiskovým štruktúram.
Vyriešenie týchto problémov si vyžaduje dlhodobý strategický prístup, najmä pre výstavbu nových kapacít alebo rozšírenie existujúcich.
Z tohto dôvodu je veľmi dôležité koordinovať národné a cezhraničné iniciatívy s cieľom optimalizovať existujúce kapacity, zlepšiť rámec pre výstavbu nových letiskových infraštruktúr, rozvoj nových technických riešení, podporu komodalít vzájomným spájaním rôznych spôsobov dopravy a zaistenie bezpečnej dopravy dodržiavaním súladu so všetkými právnymi predpismi týkajúcimi sa bezpečnosti a ochrany životného prostredia.
Rozšírenie kapacít letísk je nevyhnutné a povinne by malo korelovať s pevnými nariadeniami o znížení hladiny hluku, ako aj o znížení emisií lietadiel.
(Rokovanie bolo prerušené o 10.50 hod. a pokračovalo od 11.00 hod.)
Schválenie zápisnice z predchádzajúceho rokovania: pozri Zápisnicu
1.
Uzatvorenie dohôd podľa článku XXI GATS (hlasovanie)
- Správa: Helmuth Markov
2.
Pristúpenie Bulharska a Rumunska k Dohovoru o rozhodnom práve pre zmluvné záväzky (hlasovanie)
- Správa: Cristian Dumitrescu
3.
Zber a správa údajov pre spoločnú politiku rybolovu (hlasovanie)
- Správa: Paulo Casaca
4.
Financovanie Spoločnej poľnohospodárskej politiky
- Správa: Jorgo Chatzimarkakis
- Pred záverečným hlasovaním:
(DE) Vážená pani predsedajúca, v tomto Parlamente nefungujú ani výťahy ani zvonec.
To je dôvod, prečo sa mnohým z nás nepodarilo prísť načas, preto by sme možno mohli požiadať príslušné služby, aby zvonec opravili.
Hlasovanie bolo naplánované na 11.00 hod. a pokúsili sme sa začať načas.
5.
Dohoda ES/USA o leteckej doprave (hlasovanie)
- Správa: Saïd El Khadraoui
6.
Zloženie Európskeho parlamentu (hlasovanie)
- Správa: Alain Lamassoure, Adrian Severin
- Pred hlasovaním::
spravodajca. - Vážená pani predsedajúca, rád by som len objasnil niekoľko pojmov, ktoré sa používajú v správe a v pozmeňujúcich a doplňujúcich návrhoch. Chcel by som, aby všetci vedeli, o čom budeme hlasovať.
Máme tu niekoľko pozmeňujúcich a doplňujúcich návrhov od pána Tajaniho a ostatných, ktorí hovoria o občanoch. Majú však na mysli národných občanov, a nie európskych občanov.
Pri hlasovaní o týchto pozmeňujúcich a doplňujúcich návrhov jedným či druhým spôsobom preto majte na pamäti, že nehovoria o európskych občanoch, ale o národných.
Som si istý, že všetci chápeme význam tohto rozdielu.
Ďakujem za Vašu vysvetlenie.
Vážená pani predsedajúca, dámy a páni, bol by som rád, keby mi spravodajcovia a parlamentní úradníci niečo objasnili.
Rád by som vedel, či v prípade, že by sa prijal pozmeňujúci a doplňujúci návrh 1, prvý signatár pán Mayor Oreja, vypadol pozmeňujúci a doplňujúci návrh 51.
Domnievam sa, že je to chyba a ak by sa mal prijať pozmeňujúci a doplňujúci návrh 1 pána Mayora Oreju, pozmeňujúci a doplňujúci návrh 51 by nevypadol, ale zmenil by zámer hlasovania talianskej delegácie.
Pán Tajani, jeden zo spoločných spravodajcov vystúpi s touto otázkou, keď sa k nej dostaneme.
Myslím, že máte pravdu, v tejto chvíli však prejdime ďalej.
(IT) Vážená pani predsedajúca, dámy a páni, chcel by som upozorniť, že od Maastrichtu sa európske občianstvo vo všetkých zmluvách vždy zhodovalo s štátnym občianstvom.
Ide o tú istú, identickú vec.
Je táto skutočnosť známa môjmu kolegovi, pánovi Severinovi?
(Hlasovanie sa v dôsledku technických problémov na chvíľu odložilo.)
Pani predsedajúca, poznačil som si počty hlasov za a proti v predchádzajúcich dvoch zaznamenávaných hlasovaniach a boli rovnaké.
Vtedy sme mali prvý problém.
Možno by bolo vhodné zopakovať hlasovanie o pozmeňujúcom a doplňujúcom návrhu č. 21 od skupiny IND/DEM.
Myslím, že máte úplnú pravdu.
Tiež ma znepokojovalo, čo sa v danej fáze dialo.
(Hlasovanie sa znovu na chvíľu odložilo.)
(FR) Vážená pani predsedajúca, nemáme hlasovanie podľa mien pre ostatné správy.
Možno by sme mohli začať hlasovaním o správach, ktoré si nevyžadujú hlasovanie podľa mien, ak vám to neprekáža, tak, aby sme mohli napredovať v schôdzi?
Problém je, že sme uprostred správy. Obávam sa teda, že pred tým, než budeme môcť urobiť niečo ďalšie, musíme ju uzatvoriť.
- Pred hlasovaním o pozmeňujúcom a doplňujúcom návrhu č. 1:
spravodajca. - (FR) Vážená pani predsedajúca, ospravedlňujem sa všetkým za otázku z dôvodu mojej neskúsenosti: som v tomto Parlament len tretie obdobie.
Ak som rozumel správne, ak by sa prijal pozmeňujúci a doplňujúci návrh 1, zachoval by si text v odseku pozmeňujúceho a doplňujúceho návrhu a odstránil by údaje o počte sedadiel v správe.
Takto to mám chápať?
Pýtam sa autorov pozmeňujúceho a doplňujúceho návrhu: týmto spôsobom tomu každý rozumie?
To znamená, že som urobil chybu a preto sa zainteresovaným ospravedlňujem.
Odporúčal som hlasovať za, keď som navrhoval hlasovací zoznam PPE-DE, lebo som si myslel, že pozmeňujúci a doplňujúci návrh sa týkal len textu.
Keď sa však týka údajov, pre skupinu PPE-DE sa pokyn mení na voľné hlasovanie a spolu s mojím spoluspravodajcom vyzývam všetkých, ktorí si želajú podporiť návrhy Výboru pre ústavné veci a spravodajcov, aby hlasovali proti pozmeňujúcemu a doplňujúcemu návrhu 1.
(potlesk)
(IT) Vážená pani predsedajúca, dámy a páni, stále nie je jasné, či je pozmeňujúci a doplňujúci návrh 1 kompatibilný s pozmeňujúcim a doplňujúcim návrhom 51.
Ak je pozmeňujúci a doplňujúci návrh 1 kompatibilný s pozmeňujúcim a doplňujúcim návrhom 51, ako verím, že je, talianska delegácia bude hlasovať za pozmeňujúci a doplňujúci návrh 1, potrebujeme však toto objasnenie.
Tento pozmeňujúci a doplňujúci návrh zruší všetky ostatné.
Gratulujeme našim spoločným spravodajcom a ďakujeme našim technikom.
Hlasovanie
Ďalším bodom programu je hlasovanie.
(Výsledky a ďalšie podrobností hlasovania nájdete v zápisnici.)
Privítanie
Veľmi ma teší, že môžem teraz medzi nami privítať delegáciu poslancov parlamentu a ďalších návštevníkov z novozélandského parlamentu a zo stáleho zastúpenia Nového Zélandu pri Európskej únii, ktorí sú teraz s nami v galérii pre návštevníkov.
(potlesk)
Členovia delegácie zavítali do Bruselu na stretnutie so svojimi kolegami z Európskeho parlamentu v rámci 14. medziparlamentnej schôdze Európskej únie a Nového Zélandu.
Po schôdzi odchádzajú dnes poobede z Bruselu do Západného Flámska, kde sa zajtra zúčastnia mnohých udalostí na pripomenutie 90. výročia bitky pri Passchendaele.
Počas zostávajúceho pobytu v Európskej únii prajem delegácii veľa úspechov.
1.
Humanitárna situácia v pásme Gazy (hlasovanie)
- Návrh uznesenia: humanitárna situácia v pásme Gazy
- Pred hlasovaním o odseku 5::
Pani predsedajúca, rád by som v článku 5 zmenil názov Izrael na názov Izraelský štát.
Dôvodom je, že ma niektorí poslanci vrátane pána Daviesa informovali, že hnutie Hamas uznáva Izrael, nie však Izraelský štát.
Uznanie pritom potrebuje Izraelský štát.
(Ústny pozmeňujúci a doplňujúci návrh bol prijatý.)
2.
Vraždy žien v Mexiku a strednej Amerike (hlasovanie)
- Správa: Raül Romeva i Rueda
- pred hlasovaním o pozmeňujúcom a doplňujúcom návrhu č. 6:
(FR) Vážená pani predsedajúca, dovoľte mi, prosím, predložiť ústny pozmeňujúci a doplňujúci návrh v mene skupiny PPE-DE k jej pozmeňujúcemu a doplňujúcemu návrhu 6.
Chceli by sme doplniť "že uväznenie je predmetom odvolacieho konania" na konci odôvodnenia R.
(Ústny pozmeňujúci a doplňujúci návrh bol prijatý.)
- Pred hlasovaním o odôvodnení S:
Pani predsedajúca, predkladám ústnu zmenu a doplnenie k pozmeňujúcemu a doplňujúcemu návrhu v časti odôvodnenie S, kde navrhujem nahradiť slová "autori zločinov" za výraz "páchatelia zločinov".
Je to potrebné. V opačnom prípade veta v angličtine nebude mať žiaden zmysel.
(Ústny pozmeňujúci a doplňujúci návrh bol prijatý.)
3.
Boj proti pašovaniu cigariet (Dohoda ES/Philip Morris) (hlasovanie)
- Správa: Bart Staes
4.
Kapacita letísk a pozemná obsluha (hlasovanie)
- Správa: Anne E. Jensen
Hlasovanie (pokračovanie)
Vysvetlenia hlasovania
Harmonizácia a spoľahlivosť údajov a informácií zozbieraných o námorných aktivitách má rozhodujúci význam pre odvetvie rybného hospodárstva a všetky snahy podniknuté na zvýšenie jeho kvality by sa mali podporovať.
Za predpokladu súčasných potrieb odvetvia a obáv súvisiacich s ekosystémom predložila Európska komisia návrh, že nariadenie Rady (ES) č. 1543/2000 by sa malo zmeniť a doplniť, kým Európsky parlament posúdi návrh na nariadenie Rady o novom rámci Spoločenstva pre zber, riadenie a používanie údajov v odvetví rybného hospodárstva.
Preto je potrebné zmeniť a doplniť existujúce nariadenie Rady (ES) č. 1543/2000, aby sa zabránilo prekrývaniu starého a nového nariadenia.
Súčasný návrh Komisie si vyžaduje logické zmeny a bol jednohlasne schválený Výborom pre rybné hospodárstvo.
Teraz si zaslúži môj hlas za v pléne.
písomne. - Hlasoval som za túto správu, ktorá schvaľuje návrh Komisie na zmenu a doplnenie (a prípravu na zrušenie) predpisu 1543/2000 (Rámec Spoločenstva na zber a správu údajov potrebných na výkon spoločnej politiky rybolovu).
Komisia má za cieľ priniesť v roku 2008 nový, komplexnejší predpis na zber údajov; tento pozmeňujúci a doplňujúci návrh umožňuje lepší prechod pomocou odstránenia aktuálnych požiadaviek na predkladanie šesťročných národných programov na zber a správu údajov od roku 2007 do roku 2012.
Namiesto nich sa majú vypracovať prechodné programy na roky 2007 a 2008.
písomne. - Strana UKIP si želá zrušenie spoločnej poľnohospodárskej politiky.
Preto nebudeme za žiadnych okolností hlasovať za správu poskytujúcu Komisii, ktorej legitímnosť neuznávame, ešte väčšiu právomoc.
Hlasovala som za správu pána Chatzimarkakisa, ktorou sa snaží o zlepšenie plnenia rozpočtu spoločnej poľnohospodárskej politiky a o transparentnosť. Inými slovami identifikovať príjemcov pomoci pre poľnohospodárstvo.
Cítim oprávnenosť toho, že spoločná poľnohospodárska politika, jedna z najväčších položiek výdavkov EÚ, sa často spochybňuje neprehľadnosťou, s ktorou sa riadi poľnohospodárska pomoc.
Hodnota tejto správy spočíva v tom, že objasňuje situáciu.
Najviac som spokojná s tým, že na internete sa uverejnia všetky národné zoznamy priamych príjemcov pomoci EÚ a majú sa vytvoriť prepojenia medzi webovými stránkami Komisie a platobných agentúr členských štátov.
Monitorovanie financovania spoločnej poľnohospodárskej politiky sa však musí vykonávať v prísnom súlade s nariadeniami spravujúcimi ochranu údajov.
Preto som hlasovala proti pozmeňujúcim a doplňujúcim návrhom, ktoré si vyžadovali registráciu alebo zaznamenávanie používateľov, ktorí si pozerajú údaje, lebo transparentnosť sa musí garantovať na oboch stranách.
Takisto verím, že údaje týkajúce sa platieb Európskeho poľnohospodárskeho fondu pre rozvoj vidieka by sa mali rozdeliť s cieľom identifikovať hlavných príjemcov.
písomne. - (PT) Považujeme za nevyhnutnú potrebu vyjadrenú v návrhu Komisie a zdôraznenú v parlamentnej správe na zvýšenie transparentnosti, vo financovaní spoločnej poľnohospodárskej politiky ako aj v poskytovaní účtov vzhľadom na postupy výdavkov inštitúcií EÚ.
Takisto je nevyhnutné zlepšiť rozpočtovú kontrolu.
Sme však sklamaní obmedzeným rozsahom návrhu a skutočnosť, že Európsky parlament nebol dosť ambiciózny ani v jednej zo svojich správ ani v ich pozmeňujúcich a doplňujúcich návrhoch.
Podľa nášho názoru stále existuje niekoľko návrhov bez praktického využitia, ktoré vlastne obmedzujú slobody a záruky občanov, ako napríklad požiadavka, aby sa "tí, ktorí používajú, alebo čítajú údaje [na internete] podpísali alebo zaregistrovali".
Okrem toho je v návrhu Komisie aj v správe EP určitá viacvýznamovosť, pokiaľ ide o neustále uverejňovanie informácií.
Od začiatku sa navrhuje, aby sa vykonávalo "posúdenie výhod alebo iného, pokiaľ ide o uverejňovanie týchto údajov" v budúcnosti.
Ďalšou spochybniteľnou vecou je upevnenie právomoci Komisie kontrolovať členské štáty.
Nakoniec, zastávame názor, že najlepším spôsobom na zvýšenie "transparentnosti a verejného porozumenia spoločnej poľnohospodárskej politiky" - cieľu vyjadrenému v návrhu, je prostredníctvom celkovej revízie.
Návrh Komisie vykonať určité zmeny a doplnenia k nariadeniu Rady (ES) č. 1290/2005 o financovaní spoločnej poľnohospodárskej politiky (SPP) je potrebný s cieľom sprehľadniť tento postup.
Verím, že zvýšená transparentnosť spolu s lepším využívaním poľnohospodárskych fondov by pomohla znížiť nedôveru európskeho obyvateľstva v SPP a európske inštitúcie.
Preto hlasujem za správu, ktorú predložil pán Chatzimarkakis, ktorou sa potvrdzuje názor Komisie a pridávajú sa určité zmeny a doplnenia, ktoré považujem za dôležité.
písomne. - Hlasoval som za túto správu, ktorá navrhuje sériu zlepšení v oblasti transparentnosti spoločnej poľnohospodárskej politiky (SPP).
Žiada, aby sa na internete uverejnili vnútroštátne zoznamy príjemcov priamej poľnohospodárskej pomoci EÚ.
V Spojenom kráľovstve sa to už robí a rád by som videl to isté aj v ostatných krajinách.
Správa žiada aj zlepšenie postupov v prípade nedodržiavania požiadaviek uverejňovania a zahrnutie ochrany údajov do samotného predpisu Komisie.
písomne. - (DE) Naši malí poľnohospodári, ktorí sú soľou zeme, sú celoplošne utápaní v mori neodôvodnenej byrokracie a podliehajú satelitnému dohľadu a beda im, ak ich plot stojí o trošku priďaleko vpravo alebo vľavo.
Znovu nastal čas pre trochu ľudskosti namiesto nezmyselného bitia našich ťažko pracujúcich malých poľnohospodárov byrokratickými kyjakmi.
Čierne ovce, ktoré vytvárajú celé polia a obchodné činnosti a ktoré spôsobujú BSE a iné škandály, by mali byť pomenované a zahanbené.
Je však výsmechom tvrdiť, že ceny rastú, preto by to mal byť dôvod na zníženie dotácií.
Rakúski poľnohospodári zaoberajúci sa ekologickým pestovaním dostávali pred vstupom do EÚ približne sedem šilingov, čo sa rovná 95 centom, za liter mlieka.
Dnes dostávajú len 30 centov, čo znamená, že prichádzajú o tisícky EUR a zároveň musia zápasiť so stále sa meniacimi byrokratickými nariadeniami, ktoré im ešte viac sťažujú životy!
Plánovaná "zdravotná prehliadka" preto musí slúžiť len jednému účelu: vytvoriť lepší, spoľahlivejší a dlhodobejší rámec, nie prinášať reformu hrubou silou a spôsobiť, že naši zostávajúci poľnohospodári hodia flintu do žita.
Vzhľadom veľký exodus z poľnohospodárstva v Európe musí byť prísne odmietnutá myšlienka, že neminuté poľnohospodárske zdroje by sa mohli použiť na prestížne projekty, ako napríklad Galileo.
Musíme si za každú cenu zachovať našu sebestačnú kapacitu a nemali by sme sa ponúkať ako rukojemníci na prospech genetických inžinierskych spoločností.
písomne. - (SV) Správa Jorga Chatzimarkakisa ďalej posilňuje iniciatívu Komisie na zvýšenie oprávnenosti politík EÚ uverejnením všetkých údajov o vykonávaní výdavkov a zlepšenej kontrole účtovníctva a rozpočtovania v odvetví poľnohospodárstva spolu s ďalšími vecami ako výsledok mnohých zmien.
Podporoval som časti správy, ktoré sa snažili zlepšiť verejnú transparentnosť týkajúcu sa zdrojov Spoločenstva a uverejnenie informácií o príjemcoch.
Podobne som podporoval potrebu, aby členské štáty zaistili výročné uverejňovanie ex post cez internet, o príjemcoch Európskeho poľnohospodárskeho záručného fondu a Európskeho poľnohospodárskeho fondu pre rozvoj vidieka a sumy prijaté každým príjemcov v rámci všetkých týchto fondov.
Nesúhlasil som však s ustanoveniami, podľa ktorých si používanie alebo pozeranie na informácie vyžaduje podpísať sa alebo zaregistrovať sa, lebo toto je v rozpore so švédskou zásadou práva na anonymitu v súvislosti s používaním takých verejných informácií.
Môj zámer hlasovať proti pozmeňujúcemu a doplňujúcemu návrhu 20 so zreteľom na silnú švédsku zásadu verejného prístupu k úradným dokumentom bol zapísaný do zápisnice, potom, čo hlas v mojom mene bol odovzdaný nesprávne.
písomne. - Strana UKIP sa zdržala hlasovania o tejto správe, pretože neuznáva legitímnosť Parlamentu.
To žiadnym spôsobom neodráža naše stanovisko k obsahu správy.
Strana UKIP si želá zrušenie spoločnej poľnohospodárskej politiky.
Preto nebudeme za žiadnych okolností hlasovať za správu poskytujúcu Komisii, ktorej legitímnosť neuznávame, ešte väčšiu právomoc.
písomne. - (PT) Rokovania Európskej komisie v rámci mandátu, ktorý získala od Rady, mali ústredný cieľ ustanoviť Otvorený priestor pre leteckú dopravu (OAA) medzi EÚ a USA, nad rámec bilaterálnych dohôd, ktoré v súčasnosti existujú medzi jednotlivými členskými štátmi a USA.
Cieľom je vytvoriť jednotný liberalizovaný trh pre leteckú dopravu medzi EÚ a USA, "v ktorom by mohli investície prúdiť voľne a v ktorom by mohli európske a americké letecké spoločnosti poskytovať letecké služby bez akéhokoľvek obmedzenia vrátane služieb na domácich trhoch oboch strán".
Cieľom EÚ je zaistiť reciprocitu zo strany USA v liberalizácii leteckej dopravy, najmä vzhľadom na odstránenie "existujúcich právnych obmedzení o zahraničnom vlastníctve a kontrole leteckých spoločností USA a o vnútroštátnych letoch" a takisto so zreteľom na "právo založenia" a "štátnu pomoc".
Preto potvrdzujeme, že by tento druh dohody mali uzatvárať členské štáty a nie Spoločenstvo, a to o to viac, že táto záležitosť má taký strategický význam a "mohla by slúžiť ako vzor pre ďalšiu liberalizáciu a regulačnú konvergenciu na celom svete".
Preto opätovne potvrdzujeme naše stanovisko podporiť liberalizáciu tejto dôležitej verejnej služby v každej krajine.
písomne. - (PL) Hlasoval som za správu o návrhu rozhodnutia Rady a predstaviteľov vlád členských štátov Európskej únie, na stretnutí s Radou, o uzatvorení dohody o leteckej doprave medzi Európskym spoločenstvom a jeho členskými štátmi na jednej strane a Spojenými štátmi americkými na druhej strane a jej dočasnej implementácii (8044/3/07 - - C6-0210/2007 -.
Pán El Khadraoui správne upozornil na význam vytvorenia Oblasti pre otvorenú leteckú dopravu medzi EÚ a USA a tým umožnenia vzniku jednotného trhu pre leteckú dopravu medzi EÚ a USA.
Podporujem názor, že by to umožnilo, aby investície voľne prúdili a aby letecké spoločnosti EÚ a USA mohli poskytovať letecké služby bez akéhokoľvek obmedzenia vrátane služieb na domácich trhoch oboch strán.
Predstavuje zásadný krok vpred.
Bolo úplne primerané nastoliť otázku ochrany životného prostredia v tejto súvislosti.
Odvetvie leteckej dopravy má niekoľko nepriaznivých vplyvov na životné prostredie, najmä ako zdroj hluku a tiež ako prispievateľ ku klimatickým zmenám.
Preto súhlasím s ustanovením vyzývajúcim EÚ aj USA, aby podnikli efektívne opatrenia na zníženie negatívneho vplyvu leteckej dopravy na životné prostredie.
písomne. - Hlasoval som za túto správu, ktorá podporuje plány na liberalizáciu dohôd o leteckej doprave medzi EÚ a Spojenými štátmi americkými.
Vyrovnávajú sa tým podmienky pre európske letecké spoločnosti s letmi do USA a malo by to umožniť rozumnejšiu tvorbu trás vedúcu k lepším službám a efektívnejšiemu smerovaniu letových trás.
Prostredníctvom zvýšenia počtu možných transatlantických trás by to mohlo dokonca viesť k nižšiemu cestovnému pre cestujúcich.
Uzatvorenie tejto dohody by malo splniť dlho existujúce potreby na oboch stranách Atlantického oceánu s evidentnými výhodami pre spotrebiteľov vyplývajúcimi z ďalšej liberalizácie a regulačnej konvergencie na celom svete.
Pre EÚ bude slúžiť aj ako záruka dodržiavania súladu s právnymi predpismi Spoločenstva.
Vykonanú prácu na uzatvorení tejto dohody preto treba chváliť, keďže nový právny rámec zaisťuje rozsiahlu dohodu o tvorbe integrovaného transatlantického trhu s leteckou dopravou, ktorý bude na úžitok spotrebiteľom aj spoločnostiam.
Pri čítaní tejto dohody je však zrejmé, že odstránenie obmedzení zahraničnej kontroly leteckých spoločností USA je do istej miery neprimerané a okrem toho neboli zahrnuté vnútroštátne lety.
Návrh Európskeho parlamentu zahrnúť ďalšie etapy, termíny na uzatvorenie a následky nesúladu s týmto etapovitým prístupom k dohode je preto veľmi dôležitý a treba ho chváliť.
Ďalej, stanovili sa podmienky na dosiahnutie úplnej vzájomnosti na trhu leteckej dopravy EÚ a USA, ak rokovania nedosiahnu rovnováhu, ktorú si obe strany želajú.
V skratke, je to dobrý štart smerom k cieľom, ktoré sa ešte nedosiahli.
písomne. - Som si istý, že takáto dohoda je potrebná. Musí to však byť dohoda, ktorú možno vykonať na oboch stranách.
Letiská na juhovýchode Anglicka musia mať otvorené letiskové prevádzkové intervaly pre partnerské letecké spoločnosti z USA a možno aj pre mnohé ďalšie.
Recipročne to však v USA neplatí.
Tzv. práva slobody sa európskym leteckým spoločnostiam na vnútroštátnych letoch v USA neposkytujú.
To znamená, že lety smerujúce z Gatwicku do New Yorku nemôžu letieť do Los Angeles, ale americké lety do Gatwicku môžu letieť v EÚ kdekoľvek chcú.
Podobne sa nezmenili pravidlá týkajúce sa zahraničného vlastníctva amerických leteckých spoločností.
V prvej fáze dohody očividne chýba rovnováha a nedostatok rovnováhy v neprospech EÚ sa musí naliehavo riešiť v druhej fáze rokovaní.
Teším sa na posilnenie tohto úsilia počas dialógu transatlantických zákonodarcov.
(NL) Vážená pani predsedajúca, nebudem sa vracať znovu k včerajšej rozprave.
Vtedy som vysvetlil, že pre podľa nás je správa pána Lamassourea úplne postavená na hlavu, lebo stále nemáme platnú prechodnú zmluvu, stále nemáme novú zmluvu.
Problém tejto správy je, že opäť necháva slobodnú typickú lochnessskú príšeru eurofederalistov, čo je spektrum transnárodných zoznamov, na základe ktorých by boli volení niektorí poslanci Európskeho parlamentu.
Dobre teda, stále pokračujem na základe predpokladu, že sme tu zástupcovia našich voličov v členských štátoch, našich obyvateľov v členských štátoch a nie len abstraktných občanov Európskej únie.
(PL) Vážená pani predsedajúca, verím, že dom by sa mal stavať smerom hore od svojich základov, nie opačne, čo je vlastne to, čo robí správa predložená pánom Lamassoureom a pánom Severinom.
Zmluva o Európskej únii vytvára základy.
Zmluva musí byť najprv ratifikovaná a verím, že ratifikácia sa uskutoční počas nasledujúcich niekoľkých týždňov.
To je jeden z dôvodov, prečo som hlasoval proti tejto správe, hoci obsahuje mnoho dobrých bodov.
Ďalším dôvodom, prečo som hlasoval proti, je, že nesúhlasím s tým, aby bola moja krajina prezentovaná o tromi poslancami menej, ako to je v súčasnosti.
Počet poľských poslancov by sa znížil z 54 na 51.
Toto sú moje dôvody na hlasovanie proti správe.
(ES) Vlastne včera som predložil moje vysvetlenie hlasovania písomne a dostal som odpoveď v tom zmysle, že sa tým ešte bude zaoberať a tak ďalej.
Toto je jedna vec.
Moje meno je však Irujo Amezaga.
"Amenaza" znamená v španielčine niečo úplne iné: znamená to "hrozbu" a nemyslím si, že som práve hrozbou.
V každom prípade, moje vysvetlenie hlasovania sa týkalo správy pána Lammasoura.
Hlasoval som proti tejto správe a uznávam, že zloženie Európskeho parlamentu je zložitou záležitosťou.
Môj pozmeňujúci a doplňujúci návrh o nadštátnych volebných obvodoch, ktorý uznáva politické a kultúrne skutočnosti a išiel nad rámec súčasných členských štátov, bol vo výbore zamietnutý.
Ak naozaj chceme Úniu európskych občanov, ako sa uvádza v Zmluve o ES, tento Parlament by mal byť otvorený pre iné druhy skutočností.
Ospravedlňujem sa za svoju výslovnosť - moje hodiny španielčiny pokračujú.
písomne. - Pokiaľ ide o budúce zloženie Európskeho parlamentu, hlasoval som proti neoprávnenému pokusu (pozmeňujúci a doplňujúci návrh č. 26) na zvýšenie zastúpenia Írskej republiky na 13 poslancov EP.
Severné Írsko má 1,7 milióna obyvateľov a troch poslancov EP. Írska republika má 4,3 milióna obyvateľov, pričom podľa pozmeňujúceho a doplňujúceho návrhu č.
26 by mala mať 13 poslancov EP.
To znamená jedného zástupcu na každých 330 000 občanov, pričom v Severnom Írsku je pomer jeden poslanec EP na 630 000 občanov. Írska republika má už dnes zjavne veľmi početné zastúpenie a mala by byť šťastná, že má 12 kresiel.
písomne. - (SV) My, švédski sociálni demokrati, sme hlasovali za správu.
Veríme, že zásada degresívnej proporcionality je odôvodnená a má dobré šance na to, aby bola podporená hlavami štátov a vlád EÚ.
Ostatné návrhy, ktoré boli predložené, nemajú reálnu šancu, aby boli na samite prijaté.
Správa dáva Švédsku 20 miest miesto 18, ktoré by sme získali, keby sa uplatňovala zmluva z Nice.
Je preto dôležité, aby sa zmluva prijala.
Inak sa bude uplatňovať zmluva z Nice, čo by znamenalo, že všetky členské štáty okrem Nemecka by stratili miesta.
Otázky, ako vymedziť koncepciu občana a ako vypracovať základ obyvateľstva, ktorým sa riadi rozdelenie miest, sa musí preskúmať.
Máme veľké pochybnosti o nadnárodných zoznamoch na voľby do Európskeho parlamentu.
Ak sa však záležitosť preskúma, možno ju prijmeme.
Hlasoval som za správu od mojich kolegov, Alaina Lamassoura a Adriana Severina o zložení Európskeho parlamentu.
Obaja vedia, že súčasné zloženie EP, ustanovené Aktom o pristúpení Bulharska a Rumunska z roku 2005, sa musí upraviť, hoci by to malo znamenať návrat späť k ustanoveniam zmluvy z Nice.
Chválim snahu Alaina Lamassoura o zjednotenie svojej politickej skupiny a mrzí ma, že si mnohé národné postoje v nezhode s rozhodnutiami Rady vyžiadali nepríjemnú rozpravu a prípadne arbitráž v pléne.
Táto rozprava v niektorých prípadoch upozornila na rozsah národného sebectva.
Hoci mám výhrady k myšlienke preskúmať možnosť volenia niektorých poslancov na nadnárodných zoznamoch, teší ma príloha 2 uznesenia, ktorým sa od medzivládnej konferencie vyžaduje, aby požiadala Parlament o návrh týkajúci sa volieb jeho členov priamou všeobecnou voľbou, ktorá poskytuje primeranejšie vymedzenie pojmu "občania" v článku 9 písm. a) bod 2 zmluvy o EÚ.
Určite sa musí vymedziť koncepcia európskeho občana.
písomne. - Hlasoval som proti pozmeňujúcemu a doplňujúcemu návrhu č. 25.
Spojené kráľovstvo je stále členom EÚ a počet poslancov EP zastupujúcich Spojené kráľovstvo by sa nemal vôbec znižovať.
Hlasovanie v prospech 74 poslancov EP by znamenalo hlasovať za zníženie o štyroch členov. Podľa navrhovaného princípu degresívnej proporcionality, ktorý ešte musíme definovať, by malé krajiny a mikroštáty získali neúmerné zastúpenie, pričom veľké štáty, ako napríklad Spojené kráľovstvo, by dostatočné zastúpenie nemali.
Ak vezmeme do úvahy, že od roku 2004 sa do Spojeného kráľovstva vysťahovala veľká časť populácie východnej Európy, ktorá má teraz právo hlasovať vo voľbách do Európskeho parlamentu, počet poslancov EP za Spojené kráľovstvo by mal ostať minimálne na súčasnom počte 78, ak by sa nemal ešte zvýšiť.
písomne. - Počas hlasovania o správe pána Lamassoura sme spoločne hlasovali za spravodlivé rozdelenie kresiel medzi členskými štátmi a predovšetkým za 13 kresiel pre Írsko.
Počas celého procesu sme viedli kampaň za 13 kresiel pre našu krajinu.
Argumenty za sú dobre známe.
Populácia v Írsku prudko rastie. Je najrýchlejšie rastúcou populáciu v Európe, a to z hľadiska prirodzeného nárastu počtu obyvateľstva, ako aj z hľadiska celkového zvýšenia.
Zároveň sme patrili medzi krajiny, ktoré z hľadiska počtu kresiel v Európskom parlamente podľa Zmluvy z Nice proporcionálne najviac stratili.
Bohužiaľ, írska vláda neurobila dosť na podporu kampane za udržanie nášho aktuálneho počtu 13 kresiel.
Naše dnešné hlasovanie aspoň zabezpečí, aby počet kresiel pre Írsko neklesol na obdobie ďalšieho mandátu pod 12 s ustanovením o kompletnom posúdení pred rokom 2014, vrátane spornej otázky o použití štatistického základu obyvateľstvo verzus občania na vyhodnotenie počtu poslancov EP pre členské štáty.
Hlasovala som za správu pána Lamassoura o rozdelení miest v EP po legislatívnych voľbách v roku 2009.
Nové rozdelenie vyvažuje počet miest v súlade s populačnými trendmi v členských štátoch.
Som rada, že Francúzsko má o dvoch poslancov EP viac, ako sa plánovalo v revidovanej zmluve z Nice.
Podporujem tiež myšlienku, že nové rozdelenie by sa malo preskúmať v dostatočnom predstihu pred parlamentným obdobím 2014 - 2019 s cieľom zaistiť spravodlivý a objektívny systém rozdeľovania miest v Parlamente, berúc do úvahy zmeny v počte obyvateľov, čo by zabránilo bežnému vzájomnému pomáhaniu si medzi členskými štátmi.
písomne. - (PT) Poslanci volení sociálnodemokratickou stranou (SDP), hoci to nepovažujú za dokonalé riešenie a hoci toto nedokáže vytvoriť podmienku pre ďalšie rokovania v kontexte budúcich rozšírení, podporujú správu pána Lamassoura o zložení Európskeho parlamentu z troch dôvodov:
1.
Niektoré členské štáty nesúhlasia s jednoduchým vymedzením všeobecných zásad a vyžadujú, ako podmienku schválenia, presné vymedzenie zloženia EP predtým, ako príjmu reformnú zmluvu.
To by mohlo ohroziť hlavnú prioritu portugalského predsedníctva Rady.
2.
Pán Lamassoure navrhol vyvážené kompromisné riešenie, ktoré poskytuje minimálne limity garantujúce pluralitu zastúpenia menších štátov a ktoré berie na zreteľ demografickú veľkosť iných štátov prostredníctvom zásady degresívnej proporcionality, čo zaisťuje spravodlivý vzťah medzi štátmi.
3.
Preto blokuje neprijateľné snahy nemeckých, poľských, španielskych a talianskych poslancov posilniť váhu niektorých ľudnatejších štátov znížením zastúpenia stredne veľkých štátov, ako je Portugalsko.
písomne. - Musím vyjadriť svoje znepokojenie nad princípom, ktorý je súčasťou samotnej myšlienky prezentovania tejto správy plénu.
Nechať Parlament, aby stanovil spôsob svojho vlastného zloženia, mi pripadá v základoch chybné.
Ako povedal jeden môj írsky kolega v rozprave: "Turci nehlasujú za Vianoce."
Som poslancom Parlamentu od roku 1984, keď mal 434 poslancov. Dnes ich máme 785.
S každým ďalším nárastom v počte poslancov sa pracovné skupiny, výbory a plénum stávajú nepraktickejšími a ich neefektívnosť stále rastie.
To sa tu snažíme inštitucionalizovať s predpokladaným "znížením" na 750 poslancov, čo je stále o 30 až 40 % viac než je efektívny počet, pokiaľ sa nechceme aj my zmeniť na čínsky, vo veľkej miere okrasný tritisícčlenný ľudový kongres.
Ďalšia anomália, ktorá mi napadla, je, že si síce môžeme určiť svoje vlastné zloženie, čo je životne dôležité inštitucionálne rozhodnutie pre všetky európske inštitúcie a samotnú Úniu, ale vďaka zaťatosti jedného členského štátu si nemôžeme zvoliť svoje vlastné miesto schôdzí a namiesto toho nám mesto Štrasburg, presiaknuté azbestom, predalo mačku vo vreci.
písomne. - (PL) Mrzí ma, že sa ukázalo nemožné nájsť nové a stále riešenie pre rozdeľovanie miest v Európskom parlamente medzi rôzne členské štáty Únie.
Súčasný postup rozdeľovania je dočasný a uplatňuje sa len na ďalšie parlamentné obdobie.
Postup uplatňovaný na rozdelenie miest nie je pre občanov EÚ jasný a pochopiteľný.
Okrem uplatňovania zásady degresívnej proporcionality mali na rozdelení miest v Parlamente výrazný podiel aj politické kritériá.
Toto bolo na škodu zastúpenia občanov, čo by malo byť hlavnou zásadou.
Okrem toho sa navrhované rozdelenie miest zakladá na počte obyvateľov v danom členskom štáte skôr ako na počte občanov príslušného štátu.
Napríklad moja krajina, Poľsko, by preto stratila z dôvodu dočasnej hospodárskej migrácie približne dva milióny svojich obyvateľov, ktorí sú v súčasnosti zamestnaní v iných členských štátoch Únie.
Mimochodom, malo by sa tiež upozorniť, že je to nelogické, keďže EÚ podporuje mobilitu pracovníkov.
Radi by sme zdôraznili naše varovanie, že zásady, ktorými sa riadi Únia, sa občanom javia ako nadmerne komplikované.
Občania majú preto o inštitúciách Únie čoraz viac pochybností.
písomne. - (SV) Sme dôrazne proti myšlienke jedného volebného obvodu v celej EÚ s možno 10 % miest Európskeho parlamentu.
Vytvorenie samotného volebného obvodu EÚ je umelým spôsobom, ako vytvoriť európsky ľud.
V Európe neexistuje spoločná politická aréna s médiami alebo rozpravou, ktorá by pokrývala všetky členské štáty.
Každá krajina má svoj vlastný politický program.
Snaha prelomiť bariéry jazyka a tradície vytvorením strán EÚ úplne závisiacich od príspevkov EÚ je predurčená na zánik.
Pripomíname, že 54,4 % voličov zostalo počas volieb do Európskeho parlamentu v roku 2004 doma.
"Strana tých, čo zostanú doma" je najväčšou stranou vo voľbách do Európskeho parlamentu.
Ani v nových členských štátoch nie je entuziazmus na voľby do Európskeho parlamentu.
Na Slovensku dosiahla volebná účasť v roku 2004 16,96 %.
S rozšírením EÚ na krajiny, ako sú Ukrajina a Turecko, sa obmedzia delegácie súčasných členských štátov.
Toto sa dotýka menších skupín a znižuje politickú rôznorodosť.
V Európskom parlamente nebude miesto pre regionálne strany alebo menšinové strany.
Zdalo by sa, že kresťanskí demokrati/konzervatívci (PPE-DE) ako aj socialisti (PSE) budú mať skrytý program s cieľom pokúsiť sa vytvoriť v Európskom parlamente dvojstranový systém.
Hlasujeme za správu, nie preto, lebo je výborná, ale preto, že predstavuje zlepšenie.
písomne. - (PT) Musíme v tom mať jasno, keďže ide o veľa čísel:
1.
Tento návrh znamená, že od roku 1999 prešlo Portugalsko z 25 na 24 poslancov a teraz bude ich počet znížený na 22, kým Nemecko si udržalo svojich 99 poslancov, ktorých počet bude teraz znížený na 96.
Inými slovami, Portugalsko stratilo 12 % a Nemecko stratilo 3 %.
2.
Šesť najľudnatejších krajín v súčasnosti má približne 56 % miest v Európskom parlamente.
Týmto návrhom sa ich kontrola úplne udrží na 56 %.
Inými slovami, nevzdali sa ničoho.
Preto prostredníctvom súčasnej reformy zmlúv si hlavné mocnosti potvrdili svoju kontrolu v Rade, uplatňovaním demografického kritéria bez akéhokoľvek zváženia a udržiavajú si úplnú kontrolu v EP.
Portugalsko stráca!
Ak niektorí majú kontrolu, iní musia byť...
S cieľom skryť svoj tichý súhlas s takou neprijateľnou situáciou niektorí hovoria, že by to mohlo byť horšie.
Iní si myslia, že je prirodzené, že len niektoré krajiny by mali byť schopné obraňovať svoje záujmy..., na úkor záujmov iných krajín.
Nakoniec, ale bez toho, aby sa zabudlo na iné dôležité aspekty, ako je odmietnutie vytvorenia nadnárodného volebného obvodu alebo skutočnosti, že čím menej poslancov má Portugalsko, tým menej budú prezentovať politickú pluralitu existujúcu v našej krajine, potvrdzujeme, že spravodlivým riešením na inštitucionálnej úrovni musí byť nepochybne rešpektovanie zásady spolupráce medzi suverénnymi štátmi s rovnakými právami.
písomne. - Hlasujem za pozmeňujúci a doplňujúci návrh č. 26, ktorý obhajuje zachovanie 13 súčasných kresiel pre Írsko.
Podľa Zmluvy z Nice získalo Írsko 12 kresiel. Od tejto zmluvy sa však populácia Írska zvýšila o 12 %.
Z hľadiska národného zvýšenia, ako aj celkového rastu je to najrýchlejšie rastúca populácia v EÚ.
Táto správa prideľuje Írsku 12 kresiel, čo je o tri menej než 15 kresiel, ktoré malo Írsko v rokoch 1999 až 2004. Znamená to, že stratíme 20 % našej kvóty z roku 2004.
písomne. - Britskí konzervatívci sú proti Ústavnej zmluve EÚ a proti návrhu reformnej zmluvy EÚ.
Nesúhlasíme s podmienkami návrhu mandátu medzivládnej konferencie, ktorý predložila Európska rada, ani s textom návrhu zmluvy, ktorý bol uverejnený 5. októbra.
V súvislosti s požiadavkou Rady na stanovisko Európskeho parlamentu o jeho budúcom zložení sa britskí konzervatívci zdržali hlasovania o správe pánov Lamassoura a Severina.
Urobili sme tak preto, že nesúhlasíme s modelom a metódou, ktoré navrhujú spoloční spravodajcovia. Podľa nás sú z dlhodobého hľadiska neudržateľné.
Zároveň nesúhlasíme s výzvou na voľbu poslancov EP pomocou nadnárodných zoznamov.
Zároveň je nám veľmi ľúto, že dôležitá historická parita v tejto otázke, ktorá existovala medzi Spojeným kráľovstvom, Francúzskom a Talianskom, sa stratila.
Napriek tomu sme však odhodlaní pokračovať v obhajobe najlepších záujmov ľudu Spojeného kráľovstva, ktorý je podľa nášho názoru momentálne v Európskom parlamente zastúpený nedostatočne.
Tieto faktory viedli k nášmu stanovisku k hlasovaniu o tejto správe.
písomne. - (FR) Ako sa môže predložiť zástupcom členských štátov správa, v ktorej sú použité právne a inštitucionálne návrhy, ktoré sú zároveň nejasné, nové, nebezpečné a utopické?
Degresívna proporcionalita, hlavná charakteristika správy, neznamená nič, len skutočnosť, že väčšie štáty budú opäť strácať miesta v prospech malých štátov.
Je pravdou, že na stretnutí Európskej rady v Nice pán Chirac pôvodne inicioval postup dohodnutia po prvý raz odpojiť Francúzsko so zreteľom na Nemecko, čo je v rozpore s duchom zmlúv.
Pokiaľ ide o volenie poslancov z transnárodných zoznamov, je evidentné, že cieľom je tu: zbaviť sa politicky nesprávnych strán, ktoré neprijímajú malátny sociálnodemokratický konsenzus a odstrániť akýkoľvek odkaz na čokoľvek, čo je stále kráľovskou doménou národných štátov.
Toto určite nemôžeme akceptovať.
Pojem európskeho občana, ktorý nastolili spravodajcovia, je nebezpečný aj utopický a v podstate je totalitný.
Vyplýva z neho, že národnosť je vecou minulosti a že odvážny nový svet pozostáva z nového "odnárodneného" človeka, zbaveného svojich koreňov, histórie a kultúry.
Pre tieto všetky dôvody cítime, že Lamassourova správa je neprijateľnou právnou, politickou a inštitucionálnou regresiou.
Rozdelenie miest v Parlamente medzi členské štáty sa nezakladá na objektívnych číslach počtu obyvateľov, ale na sľuboch daných v minulosti a na rokovaniach, ktoré boli úspešné alebo neúspešné.
To je dôvod, prečo veľké krajiny, Francúzsko, Taliansko a Spojené kráľovstvo vždy majú rovnaký počet miest napriek tomu, že majú rozdielne počty obyvateľov, ako Španielsko a Poľsko.
To isté platí pre Grécko, Portugalsko, Belgicko, Českú republiku a Maďarsko.
Niektoré krajiny sú podpriemerne zastúpené, ako napríklad Holandsko, ktoré bolo v roku 2000 dosť nerozumné, aby sa uspokojilo s menším počtom kresiel v Parlamente výmenou za viac hlasov v Rade.
Podporujeme návrh spravodajcov, lebo je bližšie k spravodlivému rozdeleniu ako predchádzajúce návrhy.
Odmietame všetky pozmeňujúce a doplňujúce návrhy, ktoré chcú menej spravodlivé rozdelenie, bez ohľadu na to, koho uprednostňujú, alebo ktoré robia rozdiely medzi "občanmi" a inými obyvateľmi, keď sa počíta počet obyvateľov jednotlivých krajín.
Podporujeme pozmeňujúce a doplňujúce návrhy, ktorými sa automaticky spája budúce rozdeľovanie kresiel s počtom obyvateľov členských štátov.
Odmietame budúce zníženia v počte kresiel pre členský štát, ak nevyplynú z poklesu počtu obyvateľov, ale z maximálneho počtu 750 kresiel alebo od hľadania rámca na zvolenie podielu poslancov z transnárodných zoznamov.
S tou podmienkou hlasujeme za.
písomne. - Hlasoval som za a vítam správu pánov Lamassoura a Severina o zložení Európskeho parlamentu.
Považujem však za pomerne zvláštne, že Parlament má právo rozhodnúť o rozdelení svojich kresiel, nie však o mieste, kde rokuje.
Je zrejmé, že Rada nie je schopná vyriešiť neporiadok spočívajúci v tom, že Parlament má tri sídla. Vyzývam ju preto, aby postupovala logicky a dala Parlamentu právo rozdeliť svoje kreslá tým, že mu dá právo rozhodnúť, kde bude zasadať.
Táto správa odporúča nové, spravodlivejšie zloženie Európskeho parlamentu, ktoré sa má uplatniť v rokoch 2009 až 2014.
Súhlasím s operatívnym princípom degresívnej proporcionality, ktorý správa obsahuje a ktorý vyžaduje od väčších členských štátov prijať menší počet poslancov EP, ako umožňuje prísne proporcionálne rozdelenie.
Zabezpečí sa tým, že menšie členské štáty budú mať životaschopné parlamentné delegácie, pričom počet poslancov Parlamentu sa môže vrátiť na trochu rozumnejšiu hodnotu 750.
Za predpokladu potreby zmeniť zloženie Európskeho parlamentu z dôvodu minulých a budúcich rozšírení verím, že riešenie prijaté v tejto správe je konzistentné s tým, čo sa už dohodlo (Nice), ak nezvyšuje kontrolu najľudnatejších štátov nad ostatnými, udržiavaním modelu vyváženosti medzi štátmi, čo je celkom pochopiteľné a pomáhaním znižovať ťažkosti spojené s prijatím reformnej zmluvy.
Preto napriek tomu, že odkazuje, ako je evidentné z hlasovania, na model založený na koncepcii občianstva a nie trvalého pobytu, za predpokladu, že spojenie medzi občanmi a Európskou úniou musí byť o občianstve a nie o trvalom pobyte, som hlasoval za túto správu.
písomne. - Dnešné hlasovanie bolo rozhodujúce pre budúce fungovanie EP.
V prípade takejto citlivej otázky je potrebné, aby EP vyjadril silné politické znamenie Európskej rade a ukázal, že národné záujmy možno prekonať a dohodnúť sa na lepšom systéme, ako bol systém stanovený Zmluvou z Nice.
Aj keď dnešný návrh ani zďaleka nie je perfektný, je spravodlivejší ako rozdelenie kresiel stanovené Zmluvou z Nice.
Po tom, čo EP jednohlasne vyzval Radu, aby definovala pojem "občan" podľa článku 9a ods. 2 v dostatočnom predstihu pred ďalšími voľbami v roku 2014, rozhodol som sa v záujme svojej krajiny a fungovania EP hlasovať za správu, keďže predstavuje určitý pokrok v súvislosti s tým, na čom sme sa pred tým dohodli.
písomne. - (SV) Význam tejto záležitosti by sa nemal preceňovať.
Nové rozdelenie členov medzi členské štáty nezmení súčasný vývoj v EÚ.
Väčšina bude naďalej zostávať s hospodárskymi liberálmi a federalistami v Parlamente.
V správe sú však jasne vyjadrené zásady spravujúce rozdelenie, ktoré svojou povahou bude v konečnej analýze približné.
Rozdelenie bude ešte lepšie ako v súčasnej situácii, keďže najväčšia krajina získa menej poslancov, kým najmenšie krajiny ich získajú viac.
Preto som hlasovala za správu, hoci sú jednotlivé odseky, ktoré nepodporujem, najmä ustanovenia o transnárodných zoznamoch a európskych stranách.
Grécka komunistická strana v Európskom parlamente hlasovala proti správe pánov Lamassoura a Severina, lebo ďalej posilňuje konfrontačnú povahu Európskeho parlamentu.
písomne. - Hlasoval som proti pozmeňujúcemu a doplňujúcemu návrhu č. 25.
Spojené kráľovstvo je stále členom EÚ a počet poslancov EP zastupujúcich Spojené kráľovstvo by sa nemal vôbec znižovať.
Hlasovanie v prospech 74 poslancov EP by znamenalo hlasovať za zníženie o štyroch členov. Podľa navrhovaného princípu degresívnej proporcionality, ktorý ešte musíme definovať, by malé krajiny a mikroštáty získali neúmerné zastúpenie, pričom veľké štáty, ako napríklad Spojené kráľovstvo, by mali nedostatočné zastúpenie.
Ak vezmeme do úvahy, že od roku 2004 sa do Spojeného kráľovstva vysťahovala veľká časť populácie východnej Európy, ktorá má teraz právo hlasovať vo voľbách do Európskeho parlamentu, počet poslancov EP za Spojené kráľovstvo by mal zostať minimálne na počte súčasných 78, ak by sa nemal ešte zvýšiť.
písomne. - (SV) Švédsko by malo podniknúť referendum o novej ústave na získanie výnimky a doložky o pripojení (ako Spojené kráľovstvo).
S takouto doložkou o pripojení Švédsko napríklad získa právo rozhodnúť sa samo, či a ak, tak kedy, zavedie euro a podpíše sociálnu chartu.
To však neznamená, že nechcem ako základ pre EÚ jasný dokument, ktorý zreteľne vymedzuje rozsah právomocí EÚ.
Taký dokument musí popri iných veciach obsahovať pravidlá o rozdelení miest v Parlamente.
Som preto pripravený podporiť túto časť návrhu na novú ústavu EÚ, najmä pokiaľ ide o rozdelenie miest.
Skutočnosť, že pokiaľ nedosiahne návrh o rozdelení miest súlad s návrhom o novej ústave EÚ, existuje veľké riziko, že sa budeme musieť vrátiť k zmluve z Nice.
Následkom zmluvy z Nice je, že Švédsko získa len 18 kresiel, o dve menej, ako Švédsko získa podľa návrhu novej ústavy EÚ a o dve menej, ako je Švédsko oprávnené dostať so zreteľom na relatívne veľkosti členských štátov EÚ.
Hlasovala som za uznesenie o humanitárnej situácii v pásme Gazy.
Mám obavy zo zhoršovania sa zdravotných ukazovateľov v Palestíne a uvedomujem si ťažkosti spôsobené uzavretím miest hraničnej kontroly, čím sa znižuje hospodárska činnosť a voľný obeh tovarov a požadujem, aby mohlo byť bez prekážok umožnené pokračovanie pohotovostnej a humanitárnej pomoci.
Odsudzujem čoraz zložitejšie životné podmienky, ktoré sú v pásme Gazy bežné: blokáda zabraňuje pohybu ľudí a tovarov, čiastočná privatizácia prístupu k vode, jedlu a elektrine, zničenie poľnohospodárskej pôdy a základných služieb, ako je odmietanie zberu, ktorý už dlhšie riadne nefunguje, sú na zrútenie.
Cítim naliehavosť toho, aby boli v pásme Gazy úplne rešpektované ľudské práva a chcela by som vyzvať na medzinárodnú mierovú konferenciu, aby sa zorganizovala a zaviedla spravodlivý a trvajúci mier medzi Izraelčanmi a Palestínčanmi. Mier založený na príslušných rozhodnutiach Bezpečnostnej rady OSN týkajúcich sa práva Izraelčanov žiť v rámci bezpečných a uznaných hraníc a právo Palestínčanov na životaschopný štát.
písomne. - Toto uznesenie podporujem.
Súčasná humanitárna situácia v pásme Gazy môže vyvolávať jedine hlboké obavy.
Izraelská blokáda pásma Gazy sa musí zrušiť a musia sa zabezpečiť dodávky elektriny a paliva.
Izrael zároveň musí zaručiť tok finančných aktív do pásma Gaza, ktorý bol pozastavený v septembri 2007, keďže ich nedostatok vážne ovplyvnil hospodársky, spoločenský a každodenný život Palestínčanov.
Rada a Komisia musia vyvinúť maximálny tlak, aby presvedčili izraelskú vládu o potrebe posunu a zaručili budúcu základnú humanitárnu pomoc pre Palestínčanov.
písomne. - (PT) V tejto hroznej situácii, do ktorej sa dostali palestínski obyvatelia, prijal Európsky parlament uznesenie, ktoré, uznávajúc mimoriadne vážnu situáciu nielen v Pásme Gazy, ale aj na ostatných palestínskych okupovaných územiach, nedáva vinu Izraelu, ani ho neodsudzuje za jeho hlboko zakorenenú zodpovednosť, najmä za zničenie Palestínskeho národného úradu a jeho podporujúce inštitúcie a infraštruktúry vrátane tých, ktoré spĺňajú najzákladnejšie potreby obyvateľstva a za snahu zabrániť tvorbe zvrchovaného, nezávislého a životaschopného Palestínskeho štátu.
Izrael uvalil brutálnu blokádu na pásmo Gazy, tým vytvoril, ako pred dlhým časom odsudzovali úradníci OSN, obrovské väzenie pre Palestínčanov, obral ich o najzákladnejšie ľudské práva a bránil im v poskytovaní humanitárnej pomoci organizáciami OSN.
Je nevyhnutné, aby bola táto neľudská blokáda zrušená s tým, aby sa Izraelu nariadilo ukončiť jeho agresiu smerujúcu na Palestínčanov a úplne rešpektovať a dodržiavať súlad s medzinárodným právom a uzneseniami OSN.
Je takisto veľmi dôležité, aby bola Palestínčanom poskytnutá naliehavá humanitárna pomoc.
Spravodlivé a trvajúce riešenie pre Stredný východ bude možné dosiahnuť len rešpektovaním neodcudziteľného práva Palestínčanov na svoj vlastný nezávislý a zvrchovaný štát, rešpektujúc hranice z roku 1967 a s východným Jeruzalemom ako jeho hlavným mestom.
písomne. - Hlasoval som za toto uznesenie, ktoré upriamuje našu pozornosť na vážnu situáciu ľudí v pásme Gazy.
Vyzýva Izrael, aby plnil svoje medzinárodné záväzky podľa Ženevského dohovoru, aby zaručil tok humanitárnej pomoci, humanitárnu podporu a základné služby, ako sú elektrina a palivo, pre pásmo Gazy.
V rámci výzvy usporiadať medzinárodnú mierovú konferenciu, ukončenia blokády a žiadosti o spoločnú prácu Komisie a Rady sa pripájam k väčšine ostatných poslancov EP a podporujem myšlienky, ktoré môžu zlepšiť situáciu ľudí trpiacich následkami statusu quo na danom území.
písomne. - (FR) Vítam uznesenie EP o pásme Gazy.
Opatrenie podniknuté izraelskou vládou na vyhlásenie pásma Gazy za "nepriateľskú entitu" dláždi cestu pre hospodárske sankcie.
Toto opatrenie prichádza v čase, keď je pásmo Gazy ponorené do humanitárnej krízy, ktorá sa prehĺbila oneskorením priamej medzinárodnej pomoci Palestínskemu orgánu a neschopnosti Izraela zaplatiť dlžné dane Palestínskemu orgánu od marca 2006.
Hoci izraelské zodpovedné orgány umožnili vstup kamiónov s potravinami do Gazy, Agentúra OSN pre pomoc a prácu pre palestínskych utečencov na Blízkom východe hlási nedostatky základných potravín spôsobené častými zatváraniami hraničného prechodu Kami.
Nečelili by sme humanitárnej kríze takých rozmerov, keby sme v prvom rade neprerušili našu pomoc Palestínčanom.
Mnohé iné organizácie udržiavali svoju spoluprácu s Palestínou, najmä veľký počet európskych miestnych orgánov.
Nenastal čas na to, aby sme preskúmali našu politiku sankcií proti Palestíne tak, aby neohrozovala dodávky najpotrebnejšej humanitárnej pomoci miestnemu obyvateľstvu?
písomne. - Chcem zdôrazniť závažnosť humanitárnej situácie v pásme Gazy.
Chápem síce, že je to politická situácia, čo spôsobuje vážnu situáciu ľudí v Gaze, sú to však ľudia - muži, ženy a deti - ktorí trpia. A len Boh vie, aké to bude mať dlhodobé následky.
Súhlasím s tým, že Izrael sa v rámci svojich vlastných hraníc musí cítiť bezpečne. No má aj povinnosť zabezpečiť, aby sa do pásma Gazy dostala humanitárna pomoc a podpora.
Gaza nesie zodpovednosť za ukončenie útokov na Izrael. A my všetci máme zodpovednosť za podporu životaschopného štátu pre Palestínčanov tak, aby ľud Palestíny mohol žiť v bezpečí a mieri.
Podporujem túto správu, pretože je momentálne úplne nevyhnutné, aby sme sa my tu, v EÚ, výrazne postavili za ľudí z Gazy.
Potrebujú našu pomoc a my by sme im ju mali poskytnúť.
písomne. - Chcem podporiť snahu tých poslancov, ktorí nasmerovali našu pozornosť na kritické problémy, s ktorými sa stretávajú obyvatelia pásma Gazy, Izraelského štátu a oblastí Palestíny.
Jediná cesta vpred je postupovať podľa rezolúcií Bezpečnostnej rady OSN a zvolať medzinárodnú mierovú konferenciu na túto tému.
(FR) Vážená pani predsedajúca, zabíjajú ich, lebo sú ženy.
Tieto vraždy, známe ako feminicídy, sú spôsobené sociálnymi súvislosťami ovplyvnenými patriarchálnym postojom, ktorý bráni ženám stať sa sociálne nezávislými.
Mimoriadne vyvážená správa, ktorú predložil pán Romeva, hoci odkazuje špecifickejšie na vraždy žien v Latinskej Amerike a Mexiku, tvorí súčasť globálnej stratégie na odstránenie a zabránenie násilným úmrtiam žien na celom svete.
Preto som hlasovala za. EÚ musí podporovať a chrániť hodnoty rovnosti pohlaví.
Moje pozmeňujúce a doplňujúce návrhy, ktoré v zásade spravodajca prevzal, sa zameriavali na podporu rodinám obetí, ktoré sú často úplne bezradné a aby boli veci ešte horšie, znášajú bolesť vidiac, že tieto vraždy zostávajú nepotrestané.
Preto chcem vyzvať na uvedomelosť a školiace programy zaoberajúce sa problémami pohlaví a na opatrenia na podporu tvorby efektívnych ochranných systémov pre svedkov, obete a ich rodiny, psychologickú pomoc a právnu pomoc zdarma.
Hlasoval som za správu nášho španielskeho kolegu Raül Romeva i Rueda o vraždení žien alebo feminicídach v Strednej Amerike a Mexiku a o úlohe EÚ.
Mrzí ma, že sa zameriavame na Strednú Ameriku a Mexiko, lebo je na svete mnoho miest, na ktorých sa otázka vrážd žien nevyriešila.
Podporujem akúkoľvek globálnu stratégiu snažiacu sa o celosvetové odstránenie násilia voči ženám.
Utrpenie žien nemožno riešiť s nezaujatosťou a musíme ich podporovať, lebo ich vzbura bude pri koreni mnohých geopolitických trendov v prospech ideálov podporovaných Európskou úniou, najmä rovnosť pohlaví.
písomne. - Strana UKIP sa zdržala hlasovania o tejto správe, pretože neuznáva legitímnosť Parlamentu.
To žiadnym spôsobom neodráža naše stanovisko k obsahu správy.
písomne. - (PT) Hlasovali sme za túto správu, ktorá vyjadruje solidaritu Európskeho parlamentu so ženami na celom svete, ktoré trpia násilím vrátane tých v našich vlastných krajinách Európskej únie, ale s osobitným dôrazom na vážnu situáciu v Mexiku a v krajinách strednej Ameriky, kde existuje skutočná kultúra feminicídy, kde násilnou smrťou v ostatných rokoch zomreli tisícky žien, čo nemožno jednoducho prisúdiť všeobecnej klíme násilia.
Táto situácia pramení z kultúrnych príčin a sociálno-hospodárskych súvislostí, ktoré sú pre ženy nepriaznivé a je horšia v prípade domorodých žien, ktoré trpia z dôvodu vysokých úrovní ekonomickej závislosti.
Túto situáciu však sťažujú aj kroky zločineckých skupín.
Dúfame, že sa touto správou vnesie viac svetla na túto vážnu situáciu a tak sa pomôže zaistiť, aby sa v rôznych dotknutých krajinách podnikli potrebné kroky na ukončenie feminicídy a násilia páchaného na ženách.
písomne. - (SV) Strana Junilistan verí, že ľudské práva sa musia dodržiavať vo všetkých spoločnostiach na celom svete a to ako v členských štátoch EÚ, tak aj v iných krajinách.
Správa je návrhom uznesenia, ktorým sa členské štáty a iné dotknuté štáty vyzývajú, aby pracovali na dodržiavaní práv žien.
Je to záslužná vec, ale toto nie je správne fórum, na ktorom sa má diskutovať o tejto záležitosti.
Ako obyčajne, v prípadoch, v ktorých chce EÚ konať jednohlasne v zahraničnej politike, zaradia sa ďalšie odseky.
Návrhmi správy na nové rozpočtové kapitoly, kampaňami a zvýšenými povinnosťami sa EÚ snaží vyhradiť si viac právomocí a používať otázky, ako sú tieto, ako prostriedky na daný účel.
Zločiny páchané na ženách sú neprijateľné a treba privítať dialóg medzi zvrchovanými štátmi, ktorého cieľom je toto násilie ukončiť, lebo je dôležité, aby sa zlepšila zraniteľná pozícia žien vo veľkej časti sveta.
EÚ však nesmie podporovať jednotnú zahraničnú politiku a z toho dôvodu sme sa rozhodli hlasovať proti tejto správe.
písomne. - Správu podporujem v plnej miere.
Udržateľný rozvoj nie je možný bez zohľadnenia rovnosti pohlaví a práva na dôstojnosť a mierovú existenciu.
Na takého zločiny sa nemôžeme dívať len ako na prejav kultúry a nemali by sme sa nimi prestať zaoberať len preto, že boli spáchané na ženách, ktoré si zarábajú na svoje živobytie ako osoby poskytujúce sexuálne služby.
Ak nevyvinieme vážne a dôsledné úsilie na zistenie, stíhanie a potrestanie páchateľov, bude to znamenať, že násilie akceptujeme a nikto nie je v bezpečí.
Návrhy načrtnuté v správe si zaslúžia našu podporu a verím, že Parlament bude sledovať ich vývoj.
Dimenzia ľudských práv je v našich externých politikách mimoriadne dôležitá. Musíme pracovať za práva ľudí na bezpečný a zaistený život tak, aby si mohli uplatňovať svoje demokratické práva a slobody na všetkých úrovniach spoločnosti a bez ohľadu na svoje povolanie a stav.
písomne. - Správa pána Raüla Romeva i Rueda o vraždách žien v Strednej Amerike a Mexiku a o úlohe Európskej únie pri predchádzaní takýmto situáciám je vyvážená.
Rada by som poďakovala spravodajcovi za jeho vynikajúcu prácu a jeho postoj.
Rokovania viedol veľmi vnímavým a pozitívnym politickým štýlom.
Rada by som mu tiež poďakovala za pozornosť, ktorú tejto téme venoval.
Z hľadiska dôležitosti patria ľudské práva v Európskej únii na popredné miesta. Téma ľudských práv hrá, našťastie, dôležitú úlohu aj vo vzťahoch medzi EÚ a Mexikom.
Ako súčasť dohody o voľnom obchode má dokonca akýsi formálny charakter. Rozhodujúcu úlohu plní aj v našej spoločnej parlamentnej delegácii, ktorej mám tú česť predsedať a ktorej z mexickej strany momentálne predsedá senátor José Guadarrama Márquez.
písomne. - Hlasoval som za túto správu, ktorá je súčasťou globálnej stratégie týkajúcej sa ukončenia a prevencie zabíjania žien a ktorá navrhuje konanie EÚ v rámci partnerských dohôd, lebo ju veľmi podporujem.
Dúfam, že sa tejto problematiky chopia národné vlády v rámci svojich dvojstranných vzťahov s krajinami Latinskej Ameriky a európske inštitúcie v rámci svojho strategického partnerstva s cieľom podporiť politiky prevencie a ochrany pred násilím.
písomne. - (DE) Podporil som správu pána Raül Romeva i Ruedu, lebo jasne v niekoľkých bodoch identifikuje hlavné dôvody vrážd žien v Mexiku a v strednej Amerike: vraždy sa odohrávajú neobmedzene v sociálnom a hospodárskom kontexte, ktorý sleduje výhradne hospodárske záujmy.
Vysoký percentuálny podiel z nich sa stáva v takzvaných zónach voľného obchodu s ich priemyslom zvaným maquiladora (subdodávateľské spoločnosti, ktoré vyrábajú pre vývozný trh), v ktorých sú neexistencia sociálnej infraštruktúry a vysoké miery chudoby sprevádzané beztrestnosťou pololegálnych bezpečnostných síl.
Tieto štruktúry sú posilňované aj vzťahmi EÚ s Mexikom a Strednou Amerikou s ich zameraním sa na zjednodušenie obchodu.
Dohoda EÚ o pridružení so Strednou Amerikou, ktorá sa má uzavrieť do konca tohto roka už vo svojej súčasnej podobe ukazuje, že EÚ zaujíma najmä liberalizácia a deregulácia trhu.
"Tvorba klímy priaznivej pre obchod a investície", ktorú presadzuje Komisia, však vedie presne k štruktúram, ktoré sú v správe správne identifikované ako vytvárajúce nepriaznivý sociálny a hospodársky kontext, ktorý prispieva k vysokej miere vrážd žien.
Správou sa tiež vysiela dôležitý signál, že klauzula o ľudských právach, ktorá sa dohodla v takzvanej Globálnej dohode medzi EÚ a Mexikom, sa musí konečne uplatňovať.
Musí sa tiež posilniť práca združení príbuzných a obetí.
písomne. - Hlasoval som za túto správu, ktorá odporúča počítačové monitorovanie tranzitného pohybu, revíziu právneho rámca a zlepšenie fyzických kontrol zo strany Komisie a členských štátov na základe spoločnej analýzy rizika s cieľom predchádzať podvodom.
Táto problematika ovplyvňuje Spojené kráľovstvo: až 4 % možného príjmu z DPH sa strácajú v dôsledku podvodného konania v tejto oblasti.
písomne. - (DE) Odstránenie hraníc sa veľmi rýchlo a dokázateľne pociťuje v obrovskom poklese obratu z cigariet, nielen v pohraničnom regióne ale aj vo vnútrozemí.
Hrozné podmienky na pracovnom trhu zvádzajú mnohých súkromných jednotlivcov, aby cez hranice pešo pašovali malé množstvá tabakových výrobkov ako spôsob zvýšenia si príjmov.
Obrovské ziskové marže napriek vysokým prepravným nákladom tiež v ostatných rokoch prispeli k výraznému nárastu pašovania tabaku.
Postup, ktorý sa často v niektorých oblastiach odpisuje ako menej závažný trestný čin, poskytuje živnú pôdu pre zločinecké skupiny a je veľmi dobrým na to, aby: nakoniec bolo jednoduché prinášať tieto výrobky čierneho trhu fajčiarom v EÚ.
Obchodníci na čiernom trhu vedia, že informačné kampane sotva zmenia situáciu, lebo štúdiami sa preukázalo, že väčšina kupujúcich veľmi dobre vie o vyššej koncentrácii škodlivých látok v týchto výrobkoch a o riziku uloženia trestov.
Úloha Čiernej hory je osobitne neslávna, lebo sa stala hlavným strediskom pašovania tabaku v Európe, pričom štát sa na tom výrazne podieľa.
Bude potrebné vyvinúť väčší tlak prostredníctvom rozhovorov, ktoré sa v súčasnosti uskutočňujú a, samozrejme, bude potrebné, aby boli sankcie pevnejšie a aby sa zaviedol jednotný systém štítkov, aby sa ukončila situácia, v ktorej lukratívne vývozné podnikanie výrobcov tabaku končí v nelegálnych spätných dovozoch.
písomne. - Strana EPLP podporuje zámery dohody so spoločnosťou Philip Morris v oblasti boja proti podvodom a nezákonnému obchodovaniu s cigaretami v EÚ.
Vláda Spojeného kráľovstva však dohodu nepodpísala, keďže by mohla byť v rozpore s existujúcimi právnymi predpismi Spojeného kráľovstva o pašovaní tabaku.
Existujúce predpisy sa vzťahujú na všetkých výrobcov tabaku, čo je dôležité na zabezpečenie toho, aby sa pašovanie neprenieslo na produkty vyrobené spoločnosťami, ktoré sa rozhodli dohodu nepodpísať alebo ktoré by sa v istej chvíli mohli rozhodnúť od dohody odstúpiť.
Tieto predpisy zároveň neobsahujú žiadne významné výnimky, čo umožňuje Spojenému kráľovstvu lepšie riešiť určité typy problémov v oblasti pašovania tabaku, s ktorými sa stretáva.
Pani predsedajúca, dámy a páni, vítam iniciatívnu správu pani Jensenovej, pretože zhoršujúca sa kvalita pozemných služieb v rámci leteckej dopravy sa v poslednej dobe stala viac než naliehavou a skutočne Achillovou pätou.
Príčin je samozrejme veľa.
Ja by som chcela spomenúť skutočnosti súvisiace so zvýšenými bezpečnostnými opatreniami v podobe, v akej sa dnes realizujú na niektorých letiskách EÚ, ktoré často hraničia až s ponižovaním dôstojnosti človeka, a tiež so zvýšeným nebezpečenstvom prenosu infekčných chorôb, pričom sa bezpečnosť nijako významne neovplyvní.
Hovorím napríklad o požiadavke, aby si ženy verejne zobliekli čokoľvek podobné saku, aj keď má pod ním dáma na sebe len spodnú bielizeň, o prechádzaní kontrolným rámom a následnom státí na ľadovej podlahe s bosými nohami, a tiež o prehrabávaní sa v osobných veciach pasažierov bez rešpektovania základných hygienických zásad.
Je zrejmé, že ak si to nebudeme všímať a požadovať zlepšenie kultúry cestovania, ako aj slušnosť a zdvorilosť od zamestnancov letiska pri bezpečnostných kontrolách, stane sa civilná letecká doprava v oblasti pozemných služieb niekedy otrasným, ale vždy prinajmenšom nepríjemným zážitkom.
písomne. - (PT) Upozornením na rýchly nárast v doprave tovarov a osôb sa Komisia rozhodla vypracovať akčný plán pre kapacitu, účinnosť a bezpečnosť letísk v Európe, v ktorom predkladá súbory opatrení.
Uznesenie tohto Európskeho parlamentu, napriek tomu, že obsahuje aspekty, s ktorými súhlasíme, napríklad jeho odkazy na potrebu rešpektovania sociálnych zákonov a kolektívnych dohôd, odbornej prípravy alebo potrieb najvzdialenejších regiónov, sa upisuje koncepcii liberalizácie odvetvia a tvorbe takzvaného Jednotného európskeho neba.
Hoci zdôrazňuje, že zodpovednosť za plánovanie infraštruktúr letísk musia mať členské štáty, obhajuje "globálny prístup EÚ, pokiaľ ide o potrebu ďalšej kapacity, obmedzenia v budúcich investíciách do ďalšej kapacity a strategických osí.
Uznesením sa potvrdzuje nadradenosť pravidiel Spoločenstva o hospodárskej súťaži, najmä so zreteľom na ustanovenie o službách pozemnej obsluhy, ktorých ďalšia liberalizácia sa nevylučuje.
Obhajuje preto zvýšenie minimálneho počtu poskytovateľov služieb povolených na letisku, pričom sa neurčuje umelé obmedzenie počtu obchodníkov tretích strán a odstraňujú sa obmedzenia brániace tomu, aby poskytovatelia pozemnej obsluhy vstúpili na trh.
Toto je naše kritické stanovisko.
písomne. - (PL) Vážený pán predseda, hlasoval som za správu pani Jensenovej o letiskovej kapacite a pozemnej obsluhe: smerom k účinnejšej politike.
V správe sa primerane zvažuje otázka zaistenia toho, aby mali letiská požadovanú kapacitu.
Pohyby leteckej dopravy ročne rastú o 5,2 %.
Vypočítalo sa, že do roku 2025 bude viac ako 60 letísk neschopných zvládať dopyt po letoch.
V správe sa uvádza, že rast v leteckej doprave bude sprevádzaný technickými a regulačnými programami, aby sa obmedzil jej vonkajší vplyv.
Spravodajkyňa správne upozorňuje, že Európska únia môže splniť svoje podmienky v tejto oblasti len poskytovaním rôznych druhov letísk a reagovaním na špecifické potreby každej krajiny.
písomne. - Hlasoval som za túto správu, ktorá od Komisie vyžaduje prezentáciu hlavného plánu na rozšírené letiskové kapacity v Európe ešte pred rokom 2009 s cieľom presadzovať a lepšie koordinovať európske iniciatívy na tvorbu nových letiskových kapacít určených pre medzinárodnú dopravu a s cieľom lepšieho využitia existujúcich kapacít.
Len spolužitie rôznych letiskových modelov podľa vnútroštátnych špecifík umožní EÚ naplniť svoje potreby v tejto oblasti.
písomne. - (SK) Hlasovala som za správu spravodajkyne Anne E. Jensen o kapacite letísk a pozemnej obsluhe smerom k politike vyššej účinnosti, pretože ju pokladám za veľmi dôležitú z hľadiska zabezpečenia trvalo udržateľného rozvoja európskych regiónov.
Dopravná infraštruktúra predstavuje často rozhodujúci faktor pre umiestnenie investícií v regiónoch, pre rozvoj cestovného ruchu a rýchlu prepravu tovarov.
Letecká doprava tvorí dôležitú pridanú hodnotu hlavne pre menej rozvinuté okrajové a ostrovné regióny.
Globalizácia a rýchly hospodársky rast vedie v EÚ k rastu dopytu po letoch.
Súčasný a budúci vývoj leteckej dopravy v Európe si naliehavo vyžaduje predvídanie potrebných krokov, ktoré je potrebné prijať na úrovni EÚ v prospech jej občanov a zároveň hospodárstva ako celku.
Som presvedčená, že imidž všetkých európskych regiónov sa môže zlepšiť budovaním nových letísk, modernizáciou existujúcich vrátane transformácie bývalých vojenských letísk na civilné.
Výstavba a rozširovanie letiskových a logistických infraštruktúr si vyžaduje náležitú pomoc zo strany vnútroštátnych a regionálnych orgánov.
Letiská musia figurovať v územných plánoch regiónov, musia byť zahrnuté do stratégie rozvoja, podrobené skúške únosnosti z hľadiska daného územia s dôsledným vyhodnotením dopadu environmentálnych vplyvov.
Za najdôležitejšie pokladám financovanie letiskovej infraštruktúry zo štátnych a regionálnych zdrojov pomocou nevyhnutnej finančnej pomoci poskytnutej Transeurópskou dopravnou sieťou, Kohéznym fondom a európskym fondom regionálneho rozvoja.
Identifikovaním výstavby pomocných letísk v blízkosti ich zahltených náprotivkov ako jedno z riešení situácií upchatia letísk, ako sa vidí v Lisabone a poznamenaním, že "tradičné letecké spoločnosti, nízkonákladové letecké spoločnosti, charterové spoločnosti, nákladné letecké spoločnosti a obchodné lietadlá majú rôzne požiadavky, pokiaľ ide o letiskové služby a prideľovanie prevádzkových intervalov", Európsky parlament podporuje tie možnosti predstavené ako menej nákladné a zároveň schopné reagovať na rast v leteckej doprave, berúc do úvahy osobitné charakteristiky toho rastu.
Preto som hlasoval za túto správu, keďže sa domnievam, že jej podstata je v rozpore so stanoviskom, ktoré obhajuje demokratický a sociálny stred/ľudová strana (CDS-PP) pre Lisabon, ktorý zahŕňa možnosť "Portela +1".
písomne. - (SV) Správa Anny Jensenovej sa zaoberá problémom, ktorý je medzinárodný v najvyššej možnej miere.
Inak povedané, dôvodom na to, aby som hlasovala proti väčšine pozmeňujúcich a doplňujúcich návrhov a nakoniec, aby som sa zdržala hlasovania o správe ako celku, nebol nedostatok relevantnosti EÚ.
Najväčším problémom v správe bolo, že vo svojom konečnom znení sa stala príliš podrobnou.
Považujem za zložité vidieť potrebu všeobecného plánu na úrovni EÚ spravujúceho spôsob, ktorým sú organizované služby pozemnej obsluhy na letiskách a ešte menej, prečo by mal Brusel vytvárať ďalšie pravidlá a poplatky v súvislosti s odbornou prípravou zamestnancov alebo umiestnením letísk.
Bez toho, aby sa do diskusie dostalo napríklad umiestnenie letiska Bromma, dospievam k záveru, že to musí byť odôvodnene rozhodnutie Štokholmu a Švédska a nie Európskeho parlamentu.
písomne. - (SV) Správa z vlastnej iniciatívy o kapacite letísk obsahuje ambiciózne plány toho, čo by sa mohlo dosiahnuť ústredným plánovaním na strane EÚ.
Podľa správy Európa čelí podstatnému nárastu vo využívaní letísk a existuje potreba optimalizácie existujúcich zdrojov.
Tvrdí sa, že budúci vývoj vyzdvihuje potrebu zakročiť na úrovni EÚ "v prospech občanov únie a hospodárstva EÚ ako celku".
Zasahuje dokonca do infraštruktúry spojení k letiskám.
Vo veľkej väčšine prípadov existuje národná hospodárska súťaž medzi krajinami a letiskami a strategické rozhodnutia sa musia uskutočňovať na národnej úrovni.
V niektorých krajinách sú letiská súkromné a investičné rozhodnutia sa riadia hodnoteniami výnosnosti, kým v iných krajinách majú štátne vlastníctvo.
Myšlienka plánovania na úrovni EÚ v tejto oblasti je preto celkom nerealistická.
Nepoznáme budúci dopyt. A mení sa celý čas a posúva sa medzi rôznymi oblasťami a krajinami.
Neviem predvídať ani to, ako môže rast ovplyvniť technický vývoj.
Nepoznáme ani s tým spojené náklady.
Okrem toho, obyčajne sú predpovede nákladov na infraštruktúru dva až trikrát vyššie, ako sa odhadovalo.
Podobne, otázka služieb pozemnej obsluhy by mala byť záležitosťou jednotlivých špecifických letísk a nemala by byť regulovaná na úrovni EÚ.
Správa je inšpirovaná myslením plánovaného hospodárstva.
Nemôžem podporiť túto správu, ktorá sa väčšinou odvoláva na systémy, ktoré sa vyskytovali v starých socialistických krajinách, preto som hlasoval proti nej.
Opravy hlasovania a zámery pri hlasovaní: pozri zápisnicu
Zloženie delegácií: pozri zápisnicu
Rozhodnutia týkajúce sa určitých dokumentov: pozri zápisnicu
Zaslanie textov prijatých počas rokovania: pozri zápisnicu
Termíny nasledujúcich rokovaní: pozri zápisnicu
Skončenie rokovania
Znovu ďakujem našim tlmočníkom a technikom.
Odkladám dnešné zasadnutie Európskeho parlamentu.
(Rokovanie sa skončilo o 12.05 hod.)
Pokračovanie zasadania
Otváram zasadnutie Európskeho parlamentu, ktoré bolo prerušené vo štvrtok, 11. októbra 2007.
Vyhlásenie predsedníctva
Dámy a páni, minulý štvrtok a piatok sa konal veľmi úspešný samit štátnych alebo vládnych predstaviteľov krajín Európskej únie s predsedom Komisie, predsedom Európskeho parlamentu a našimi tromi predstaviteľmi medzivládnej konferencie.
Hoci nechcem predbiehať obsah zajtrajšej rozpravy s úradujúcim predsedom Európskej rady, pánom José Socratesom, rád by som zdôraznil, že podľa úsudku Európskeho parlamentu bol samit výrazným úspechom, pretože nadobudnutie platnosti zmluvy, ktoré je naplánované na začiatok roku 2009, dá nášmu Parlamentu rovnaké práva takmer vo všetkých oblastiach legislatívy.
V Európskom parlamente sme nezišli z cesty, ktorú sme prijali pre dohovor a ktorú sme nasledovali napriek neúspechom v referendách vo Francúzsku a Holandsku, a ak sa táto zmluva stane skutočnosťou, bude to znamenať, že sme pri jej tvorbe zohrali kľúčovú úlohu.
Dúfame, že sa ratifikačný proces ukončí úspešne vo všetkých 27 krajinách Európskej únie.
Podpis zmluvy sa uskutoční v Lisabone 13. decembra a deň predtým - 12. decembra, ako bolo dohodnuté s predsedami Európskej rady a Komisie - vyhlásime Chartu základných práv tu v Štrasburgu na slávnostnej schôdzi.
Bude to významná udalosť.
Chcel by som vyjadriť svoju úprimnú vďaku za prácu našich troch predstaviteľov na medzivládnej konferencii - pánom Elmarovi Brokovi, Enrique Barón Crespovi a Andrewovi Duffovi.
(potlesk)
Teší ma, že je tu dnes s nami Enrique Barón Crespo, no nevidím ostatných dvoch predstaviteľov.
V takom prípade odložíme schválenie zápisnice.
(DE) Vážený pán predseda, mám otázku na Vás, pán Pöttering: budete mať ešte hlasovacie právo v tomto Parlamente?
Som si plne vedomý toho, že hlad po vedomostiach pána Cohn-Bendita nepozná hraníc.
Dovoľte mi povedať, že počas celého procesu sa o tom nepochybovalo ani na jedinú sekundu.
Táto záležitosť sa tiež vôbec nepredostrela na otvorenom zasadnutí počas samitu.
Tento chýr sa však šíril v iných kruhoch.
Kdekoľvek som mohol, okamžite som to zastavil.
Nikdy totiž nemôže nastať situácia, kedy by Európska rada alebo iný orgán mohli odňať hlasovacie právo predsedovi Európskeho parlamentu.
Nejde však o mňa osobne, ale o úrad predsedu Parlamentu ako taký.
Dôsledne by som oponoval takémuto návrhu a Parlament je v tomto postoji jednotný.
(potlesk)
(DE) Vážený pán predseda, v mene mojej skupiny by som chcel povedať len to, že vašu pozíciu plne podporujeme.
Je úplne samozrejmé, že každý poslanec Európskeho parlamentu volený priamo ľuďmi má plné hlasovacie práva vrátane predsedu.
S týmto úplne súhlasíme.
Výborne!
Som hlboko vďačný, že sme aj v tomto bode dosiahli úplnú zhodu.
Schválenie zápisnice z predchádzajúceho rokovania: pozri zápisnicu
Zloženie Parlamentu: pozri zápisnicu
Zloženie výborov a delegácií: pozri zápisnicu
Podpis aktov prijatých v spolurozhodovacom postupe: pozri zápisnicu
Otázky na ústne zodpovedanie a písomné vyhlásenia (predložené dokumenty): pozri zápisnicu
Písomné vyhlásenia (článok 116 rokovacieho poriadku): pozri zápisnicu
Presun finančných prostriedkov: pozri zápisnicu
Petície: pozri zápisnicu
Predložené dokumenty: pozri zápisnicu
Program práce
Konečné znenie návrhu programu, ktorý navrhla konferencia predsedov na svojom zasadnutí v stredu 17. októbra v súlade s článkami 130 a 131 rokovacieho poriadku, bolo rozdané.
K tomuto návrhu boli predložené nasledujúce pozmeňujúce a doplňujúce návrhy:
Streda:
Skupina zelených navrhla, aby sa predkladanie návrhov uznesení povolilo na konci rozpravy o stanoviskách Rady a Komisie týkajúce sa samitu EÚ - Rusko.
v mene skupiny Verts/ALE. - (DE) Vážený pán predseda, hovorili sme o tom na konferencii predsedov a povedali sme, že v súvislosti so samitom EÚ a Ruska, cestou pána Putina do Iránu a celkovej povahe sporov, ktoré sa tam odohrávajú, by bolo absurdné, aby sa v tomto Parlamente rokovalo o týchto záležitostiach bez prijatia uznesenia stanovujúceho pozíciu Parlamentu.
Kto vlastne sme?
Stále sa dožadujeme právomoci spolurozhodovania, no teraz, keď máme príležitosť rozhodnúť, vyberieme si opak.
Podporujeme uznesenie pred samitom EÚ - Rusko, a ak to bude potrebné, ďalšie uznesenie po samite.
Je povinnosťou Parlamentu kontrolovať Komisiu a formulovať politické smerovania a nesprávať sa len ako debatný krúžok.
v mene skupiny ALDE. Vážený pán predseda, v minulosti bolo v tomto Parlamente zvykom, že o otázkach veľkého významu ako je samit EÚ - Rusko nasledovala rozprava s následným uznesením.
Je veľa vecí, ktoré treba povedať a veľa posolstiev, ktoré tento Parlament musí poslať tým, ktorí budú reprezentovať úniu na tomto samite.
Rozhodne by sme mali poslať Rusom pevné posolstvo a pevné posolstvo, za ktorým bude stáť presvedčenie tohto Parlamentu, ľuďom, ktorí nás budú reprezentovať na samite.
Moja skupina preto tento návrh podporí.
(potlesk)
v mene skupiny PSE. - Vážený pán predseda, ak nikto iný nebude hovoriť proti, ja budem.
Zdá sa, že tí, ktorí predkladajú tento návrh týkajúci sa rezolúcie, veria, že rozpravy v tomto Parlamente majú význam, len ak prijmeme uznesenie na konci rozpravy.
Tým vlastne znehodnocujú rozpravu ako takú, pretože všetci do jedného sú mimo sály a rokujú o texte uznesenia namiesto toho, aby boli vnútri Parlamentu a debatovali o uznesení.
To, čo si spolu s ostatnými predsavzali pred týmto samitom, možno uskutočniť v tomto Parlamente veľmi ráznou rozpravou ľuďmi s jasnými a inteligentnými názormi namiesto toho, aby sa odišlo zo sály a pracovalo po celú noc v redakčnom výbore, aby mohli pridať do veľkej knihy, ktorú píšeme po každom ukončení schôdze, ďalšie množstvo strán uznesení.
Je načase, aby sme zmenili a prehodnotili rozpravy na pôde tohto Parlamentu.
Žiadam poslancov o rázne rozpravy v tomto Parlamente.
(Parlament návrh prijal.)
(DE) Vážený pán predseda, nie som známy rozsiahlym zasahovaním do procedurálnych námietok, ale vedieme túto diskusiu každý pondelok o piatej popoludní.
Začal som sa zamýšľať, prečo vedieme ďalšiu diskusiu o otázkach politického významu vo štvrtok popoludní.
Možno by mohla byť táto otázka prediskutovaná opäť vyššou parlamentnou mocou, pretože vedieme rovnakú diskusiu o tom, či určitý bod, ako je napríklad samit, ktorý je usporiadaný niekým a niekde, by mal alebo nemal byť zahrnutý do programu.
Veľmi by som uvítal, keby bola otázka v tomto duchu zahrnutá do jedného z programov Parlamentu.
Pán Bosch, vy všetci, všetci poslanci tohto Parlamentu ste "vyššou mocou".
Ako ste videli, tí ktorí sa niekedy považujú za takých, sú následne prehlasovaní na plenárnom zasadnutí.
Takto funguje naša demokracia.
Ďakujem Vám za vašu poznámku.
Štvrtok:
Vzhľadom na diskusie o prípadoch porušenia ľudských práv, skupina PPE-DE navrhla nahradiť bod s názvom "Uzbekistan" bodom s názvom "Pakistan".
v mene skupiny PPE-DE. - Vážený pán predseda, budem hovoriť v mene mojej skupiny.
Ako viete, pred pár dňami sa odohral masívny samovražedný bombový útok proti strane vracajúcej sa pani Bénazír Bhuttovej, pri ktorom zahynulo viac ako sto civilistov.
Nedávno taktiež došlo k deportácii ďalšieho vracajúceho sa civilného politika Nawaz Sharifa pakistanskou vládou.
V tejto veľmi kľúčovej a strategickej juhoázijskej krajine sa odohrávajú rôzne veci, ktoré tento Parlament musí naliehavo prediskutovať.
Nie som si vedomý žiadnych zmien vzhľadom na situáciu v Uzbekistane, okrem skutočnosti, že Rada zvažuje, či má alebo nemá zrušiť zákaz vycestovania pre uzbeckých vedúcich predstaviteľov.
Táto záležitosť však neznamená nič v porovnaní s tým, čo sa odohráva v Pakistane, preto si dovoľujem naliehať na tento Parlament, aby podporil potrebu diskusie o situácii v Pakistane vo štvrtok.
v mene skupiny PSE. - (DE) Vážený pán predseda, je vždy ťažké rozhodnúť sa medzi plusmi a mínusmi.
Podporovali sme tento návrh a súhlasili by sme s ním, ak by sme mali záruky od skupiny PPE-DE a ďalších skupín, že Uzbekistan bude zahrnutý do programu pri najbližšej príležitosti.
Inými slovami, zmena programu by nemala znamenať stratu prehľadu o Uzbekistane a vývoji, ktorý v ňom prebieha.
Ak dostaneme takéto záruky, môžeme tento návrh podporiť.
To je skvelý kompromis.
v mene skupiny Verts/ALE. - (DE) Vážený pán predseda, nemôže byť pochýb o tom, že Pakistan je veľmi dôležitou záležitosťou.
Je však príliš dôležitá nato, aby bola prerokovaný ako bod na štvrtkovej popoludňajšej diskusii o porušovaní ľudských práv.
Diskusia o Pakistane je jasne nielen záležitosťou prešetrenia porušovania ľudských práv, ale skutočnou príležitosťou diskutovať o aspektoch zahraničnej politiky EÚ v celom tamojšom regióne.
Som presvedčený, že by bolo lepším riešením zaradiť Pakistan do nášho ďalšieho programu pre riadnu diskusiu s Radou a Komisiou, pretože to je, podľa môjho názoru, to, čo najviac potrebujeme.
Prípad Uzbekistanu je naliehavejšou záležitosťou, pretože Rada v súčasnosti zamýšľa zrušiť určité sankcie.
Za súčasnej situácie som presvedčený, že by sme mali zaujať postoj k tomu, že to, čo sa deje v Uzbekistane, je záležitosťou ľudských práv, ktorá diktuje sankcie nezrušiť.
Vo štvrtok popoludní o tom môže byť rýchlo rozhodnuté.
Pakistan je veľmi ťažkou a kľúčovou otázkou zahraničnej politiky a preto by mal byť zaradený do nášho ďalšieho programu.
(Parlament návrh prijal.)
(Program práce bol prijatý.)
Jednominútové vystúpenia k otázkam politického významu
Nasledujúcim bodom sú jednominútové vystúpenia k otázkam politického významu.
(BG) Dokument Zabudnuté deti Bulharska vysielaný na BBC 4 opisujúci podmienky a názory na chovancov domova sociálnych služieb pre fyzicky a mentálne postihnuté deti v obci Mogilino, vyvolal búrlivú reakciu v bulharskom a medzinárodnom spoločenstve.
Núti ma to povedať, aké kroky boli podniknuté.
V prvom rade sme zaslali otázky ministerstvu práce a sociálnych vecí a predsedovi štátnej agentúry na ochranu detí.
Požadovali sme zatvorenie domova a urýchlenie procesu deinštitucionalizácie.
Ministerstvo zaslalo odpoveď na naše otázky.
Po druhé sme apelovali na medzinárodné mimovládne organizácie poskytujúce sociálne služby postihnutým ľuďom.
Medzi nimi sa nachádza Betel, najväčšia charitatívna organizácia v Európe so 150-ročnými skúsenosťami v poskytovaní starostlivosti o mentálne postihnutých ľudí.
Jej experti reagovali na moju žiadosť, aby spolu s nami navštívili domov sociálnych služieb v obci Mogilino s cieľom nájsť osobitné riešenia tamojších problémov.
Primárnu zodpovednosť za poskytovanie nevyhnutných materiálnych a technických podmienok v týchto domovoch a za podporu detí nesie vláda.
To, čo potrebujeme, je zmena koncepcie sociálnych služieb pre deti s ťažkým mentálnym postihnutím a zmena postoja k takýmto deťom zo strany spoločnosti a inštitúcií.
Izolácia týchto detí v ťažko dostupných obciach a malých mestách je už dávno zabudnutou praxou v Európe.
Problémy sa nevyriešia zakrývaním pravdy, ale spoločným úsilím nás všetkých.
(ES) Vážený pán predseda, tento Parlament je medzinárodne uznaný ako inštitúcia slobody a ľudských práv, ktoré rešpektujú systém medzinárodného práva a systém Organizácie spojených národov.
V tejto súvislosti by si mnohí z nás radi vypočuli vlastné hodnotenie Parlamentu a jeho predsedu o spôsobenom pobúrení zapríčinenom verejným zverejnením rozhovoru medzi prezidentom Bushom a Aznarom v roku 2003 na ranči v Crawforde, krátko pred inváziou do Iraku.
Aspekty tejto konverzácie sú extrémne vážne, pretože dokazujú absolútny nedostatok rešpektu pre Organizáciu spojených národov, pohŕdanie transatlantickými vzťahmi a ignorovaním medzinárodného práva.
Všetci sme mali podozrenie, že niečo sa odohralo v tomto zmysle, no nikdy predtým neboli dôkazy také jasné; sú také jasné, že je povinnosťou Parlamentu zaujať postoj, hoci by mal len uviesť, že takáto nehanebnosť sa už nesmie nikdy zopakovať.
Skutočnosť, že sú správy európskych politikov o globálnom otepľovaní, úsporách energií a podobných otázkach prijímané vo väčšine európskych krajinách s ľahostajnosťou, je veľmi znepokojujúca.
Podobne regióny, provincie a ostatné administratívne orgány neposudzujú tieto problémy tak, ako by mali.
Všade sú viditeľné prípady, kde sa plytvá energiami a kde sa zanedbávajú následky globálneho otepľovania.
Napríklad skoro každý deň na ceste z Bruselu do Luxemburgu vidím lampy verejného osvetlenia tiahnuce sa viac ako desiatky kilometrov, no ani Valónsko ani Belgicko si nepripúšťajú zodpovednosť.
Na druhej strane sa veľmi často stáva, dokonca v Európskom parlamente, že naše slová sa nerovnajú našim skutkom.
Je mimo môjho chápania, prečo každý poslanec na každom zasadnutí v Štrasburgu obdrží okolo 200-300 strán stenogramov a protokolov.
Podľa môjho názoru, by sme mali mať tento materiál na Internete a prestať s jeho tlačením.
(PL) Vážený pán predseda, dňa 10. októbra boli dvaja aktivisti z poľskej asociácie v Bielorusku, Angelika Borys a Igor Bancer, zatknutí v meste Grodno.
Boli obvinení pod zámienkou chuligánstva a pán Bancer bol odsúdený na desať dní väzby a pani Borysovej bola udelená pokuta vo výške pätnásťnásobku priemernej mesačnej mzdy v Bielorusku.
Ako je dobre známe, skutočným dôvodom ich zatknutia bola plánovaná demonštrácia opozície proti autoritárskemu režimu Alexandra Lukašenka.
Bieloruské orgány opäť ukázali, že organizačná nezávislosť a sloboda sa v tejto krajine nebudú tolerovať.
Strach, zatýkanie pod rôznymi zámienkami a ohováranie západných krajín sú metódy, ktoré Lukašenko už dlhší čas používa na udržanie svojej tyranskej vlády.
Vážený pán predseda, nemôžeme dovoliť takéto široké porušovanie ľudských práv osobnej dôstojnosti a slobody v susedstve Európskej únie.
Pokiaľ Bielorusko nie je slobodnou krajinou, Európa nemôže byť demokratická.
Zvýšme naše výdavky na pomoc bieloruskej spoločnosti uniknúť tyranii a diktatúre.
Žiadajme, aby boli práva etnických menšín rešpektované, aby zatýkanie bez spravodlivej príčiny prestalo a aby boli prepustení politickí väzni.
Je to jediná cesta na zmenu jednej tyranie a diktatúry v Európe.
(SV) Ďakujem Vám, pán predseda.
Chcel by som hovoriť o rozhodnutí tureckého parlamentu povoliť tureckej armáde odchod do jediného relatívne pokojného regiónu v Iraku.
Teraz to vyzerá, ako keby sme mohli tieto témy zahrnúť do našej diskusie o všeobecnej správe v stredu.
Verím, že každý dostane príležitosť byť zahrnutý do tohto procesu a podať pozmeňujúce a doplňujúce návrhy, keďže táto udalosť je veľkou hrozbou pre mier v regióne.
Ukazuje sa problém armády a to vyvíjať tlak a presadzovať rozhodnutia.
Musíme teraz zaistiť, aby vláda odolala, aby v regióne neboli žiadne vojenské jednotky a aby nikto nebol vyprovokovaný na odchod do Iraku s vojenskými silami.
Ak majú niečoho až príliš veľa, tak je to armáda.
Ak majú niečoho až príliš málo, tak je to normálna diskusia medzi ľuďmi, ktorú musíme podporiť.
Ďakujem.
(ES) Vážený pán predseda, je to, akoby bola Európska únia vystavená spravodajskému vákuu a nedostatku aktivity s ohľadom na systematické porušovanie ľudských práv Marockým kráľovstvom v súvislosti s okupovanými územiami Západnej Sahary.
Dobre nás v tom vyškolili.
Napriek tomu si Parlament zaslúži vysvetlenie od Marockého kráľovstva, ktoré sa týka delegácie, ktorej nebolo umožnené navštíviť dotknuté okupované územia.
Dve ďalšie informácie treba pridať k tomu, čo tu už odznelo: Prvá, Maroko odmietlo asociácii pre ľudské práva táto asociácia sa volá CODESA umožniť usporiadať svoj kongres na okupovaných územiach a druhá, Organizácia spojených národov ešte stále nevydala správu vysokého komisára pre ľudské práva, ktorý navštívil okupované územia, aby zostavil podrobnú správu o tamojšej situácii.
Táto správa nebola do dnešného dňa vydaná.
Nalieham na európske orgány tento Parlament, Európsku komisiu a Radu, aby s touto situáciou skoncovali.
Vážený pán predseda, Gordon Brown dnes uviedol, že na najbližších 10 rokov nie je potrebná ďalšia zmluva o EÚ.
V plnej miere si uvedomuje, že už nikdy nebude potrebná ďalšia zmluva.
Navrhnutá reformná zmluva je samopozmeňujúcou a samodoplňujúcou zmluvou.
To, čo zostane zo zvrchovanej moci, môže byť prenesené na EÚ rozhodnutiami Európskej rady bez ohľadu na Parlament a ľudí.
Reformná zmluva formálne vymedzuje legitímnosť a nadradenosť zákonov EÚ nad vnútroštátnym právom.
Ak snemovne britského parlamentu prijmú a uplatnia ustanovenia reformnej zmluvy ako nadradené a na úkor anglického a škótskeho práva, v tom prípade pôjde o akt vlastizrady podľa existujúcich zákonov o vlastizrade.
Ktorýkoľvek poslanec Dolnej snemovne alebo Snemovne lordov, ktorý zahlasuje za ratifikáciu reformnej zmluvy, je tým pádom ozajstný zradca svojej vlasti.
(smiech)
Prečítajte si zákon o vlastizrade, ak mi neveríte!
Mali by sme zachovať opatrnosť pri používaní takýchto termínov, pán Batten.
(EL) Vážený pán predseda, dámy a páni, rok pred začiatkom olympijských hier v Pekingu sa každodenne predostierajú širokej verejnosti znepokojujúce informácie.
Tentoraz nejde o prípad ľudských práv alebo znečisťovanie životného prostredia, ale o rozhodnutie organizačného výboru a orgánov Čínskej ľudovej republiky zakázať akúkoľvek formu náboženského uctievania účastníkmi olympijských hier.
V rozpore s prijatými dohodami podpísanými čínskymi orgánmi a Medzinárodným olympijským výborom budú od začiatku olympijských hier zakázané náboženské symboly ako sú napríklad Biblia, Nový a Starý zákon, modlitebne a dokonca aj krucifix na retiazke na krku športovca alebo športovkyne.
Ako kresťan som hlboko zarmútený.
Verím, že medzinárodné spoločenstvo a EÚ náležite zabránia organizačným orgánom olympijských hier v roku 2008 vo vykonaní takýchto neslýchaných opatrení.
(potlesk)
(FR) Vážený pán predseda, vážení kolegovia, dňa 3. októbra skupina Michelin oznámila, že prestáva s výrobou pneumatík vo svojom závode v meste Toul.
Do konca roku 2009 príde o prácu viac ako 800 ľudí, hoci ani priemyselný výkon spoločnosti ani jej finančné výsledky nenaznačujú krízu za týmto prepúšťaním.
Akcionári odpredávajú akcie so ziskom na chrbte reštrukturalizačných vyhlásení, zatiaľ čo obyčajní muži a ženy sa vyrovnávajú s faktom, že to budú oni, ktorí ponesú hlavné bremeno tejto situácie.
Rada by som dala do záznamu tu pred Parlamentom, ako veľmi rešpektujem predstaviteľov odborov a pracovníkov, ktorí napriek hlboko temným vyhliadkam, ktorým čelia, ukázali značný zmysel zodpovednosti už od začiatku.
Otázkou teraz nie je hľadanie humánneho spôsobu zatvorenia fabriky, ale hľadanie spôsobov udržania pracovných miest v takýchto oblastiach, ktoré môžu byť veľmi silno zasiahnuté.
Zamestnanci v meste Toul očakávajú od EÚ vytvorenie systémov ochrany a organizácie, ktoré budú schopné zaistiť sociálne práva pracovníkov, pomôcť ľuďom vrátiť sa do pracovného procesu a vkladať kompenzačné fondy na správne použitie pri novom uvádzaní priemyselných projektov.
To, čo potrebujú, je "flexiistota", ktorú my, ako európski socialisti podporujeme, ale taktiež je nutné podporiť prispôsobenie sa priemyselnej konkurencii a preskúmať spôsoby podpory pre integrovanú priemyselnú politiku v prospech všetkých odvetví v Európe, na ktoré dolieha reštrukturalizácia.
Vážený pán predseda, rád by som upriamil vašu pozornosť na zhoršujúcu sa situáciu na hraniciach medzi Irakom a Tureckom..
Pri kurdskom prepade bolo v nedeľu ráno zabitých 12 Turkov a 32 Kurdov.
Ako už vieme, turecký parlament schválil inváziu do oblasti obývanej Kurdmi v severnom Iraku.
V rovnakom čase sa turecký premiér Tayyip Erdogan vyjadril, že je pripravený vydať rozkaz armáde na útok proti základniam Strany kurdských pracujúcich v severnom Iraku.
Preto existuje veľká pravdepodobnosť vystupňovania situácie do vážneho vojenského konfliktu v severnom Iraku.
Keďže je Turecko kandidátskou krajinou na vstup do EÚ, nenastal pre nás vhodný čas pokúsiť sa zastaviť vojenský konflikt medzi kurdskými bojovníkmi a postupujúcimi tureckými jednotkami?
V opačnom prípade môže táto situácia destabilizovať tento zraniteľný región a privodiť strašné a nepredvídateľné následky.
(PL) .Vážený pán predseda, Európsky parlament privítal minulý týždeň skupinu ľudí so sklerózou multiplex.
Problému týchto ľudí, ktorí trpia touto strašnou chorobou bola venovaná výstava, koncert a konferencia.
Očakávali pomoc s ich ťažkosťami od Parlamentu, ale v Bruseli sa stretli s extrémnou diskrimináciou.
Predsedkyňa asociácie, ktorá trpí silným poškodením zraku a sluchu a ktorá je pripútaná na vozík má pre výpomoc vodiaceho psa.
Letecká spoločnosť Wizzair odmietla prepraviť tohto psa na palube lietadla, hoci ich vlastné predpisy hovoria, že je možné prepraviť vodiacich psov patriacich nevidiacim alebo nepočujúcim osobám a pritom kúpa letenky online bola aj za psa.
Až po hodinovej diskusii bolo rozhodnuté, že ide o výnimočnú situáciu a následne bolo pasažierke aj psovi povolené vstúpiť na palubu lietadla.
Táto situácia mala bezpochyby negatívny vplyv na jej zdravie.
(BG) Moja krajina Bulharsko sa po vstupe do Európskej únie ocitá v predvečer prvých volieb do miestnych samospráv.
Voľby budú odlišné a plné očakávaní vychádzajúc z nových európskych skutočností.
Do miestnej samosprávy by mali byť zvolení schopní a aktívni ľudia s cieľom zručne pracovať s fondmi EÚ.
Ako plnoprávny člen EÚ má Bulharsko možnosť čerpať takmer sedem miliárd eur v rozmedzí rokov 2007 až 2013.
Avšak dôležitejšie je, aby tieto zdroje prišli k ľuďom, ktorí ich potrebujú, než aby sa stratili v pokladniach spoločností alebo politických strán.
Úloha ľudí v miestnych samosprávach narastá a keďže Európa je Európou regiónov, je proces decentralizácie nezvratný.
Bulharsko je opakovane a oprávnene kritizované za svoje nedostatočné administratívne kapacity a za nedostatky pri práci orgánov.
Po prijatí viery a dôvery našich európskych partnerov a po tom, ako sme sa stali súčasťou veľkej európskej rodiny, mali by sme taktiež podniknúť ďalší krok, t.j. zvoliť starostov a členov mestských rád schopných pracovať nielen na miestnej a národnej úrovni, ale taktiež na európskej úrovni.
Ako predstaviteľka Bulharska v Európskom parlamente považujem za veľmi dôležité, aby boli do miestnych samospráv zvolení vysoko kvalifikovaní a kompetentní ľudia.
Vstupom do spoločného európskeho domu sa musíme snažiť o získanie si zaslúženého miesta než prijať ho ako dar.
(HU) Vážený pán predseda, Maďarsko zajtra oslavuje výročie maďarskej revolúcie a boja za slobodu z roku 1956.
Niekoľko posledných rokov a diskusií, ktoré sa týkali povahy hitlerizmu a stalinizmu a škôd, ktoré napáchali vrátane diskusií v tomto Parlamente preukázali, že šťastnejšia západná časť zažila odlišnú históriu ako desať nových stredoeurópskych členských krajín.
Podobne má pre nás 9 máj odlišný význam.
Pre nás bol nielen dňom oslobodenia, ale aj dňom začiatku okupácie.
Tri stredoeurópske udalosti, činy opozície proti Sovietskemu zväzu a komunistickej diktatúre sovietskeho štýlu - Maďarská revolúcia z roku 1956, Pražská jar z roku 1968 a hnutie poľskej Solidarity - sa stali súčasťou našej spoločnej európskej histórie.
Jedinečnosť roku 1956 spočíva v skutočnosti, že žiadne iné povstanie nezapojilo ľudí so zbraňou v ruke proti najväčšej armáde sveta, sovietskej armáde a v žiadnom inom prípade nevyhlásila krajina svoju neutralitu.
Ciele, za ktoré bojovali hrdinovia roku 1956 - demokracia, vláda zákona a sloboda - sa stali skutočnosťou so zmenou režimu.
Ak môžeme byť my, Maďari, na niečo z 20 storočia hrdí, tak je to revolúcia z roku 1956 a úloha, ktorú sme zohrali pri zjednotení Nemecka.
Ďakujem vám za pozornosť.
(RO) Použitie kyanidov je jednou zo súčasných metód dobývania zlata a striebra.
Rád by som zdôraznil, že následky takýchto dobývacích procesov môžu viesť k neodvratnej deštrukcii ekosystému a vážne uškodiť ľudskému telu, keďže kyanid je jednou z látok, ktorá prechádza nezmenená do podzemných vôd, ktoré sú hlavným existujúcim zdrojom pitnej vody.
V kontexte globálneho otepľovania, kyanid hrá úlohu pri zmene teploty a zmene typu zrážok, tvorení záplav a zosuvom pôdy.
Nehoda, ktorá sa stala v meste Baia-Mare v roku 2000, kedy prasknutie odpadovej nádrže spôsobilo vyplavenie približne 100 000 m3 vody kontaminovanej kyanidom a ťažkými kovmi, zapríčinila najväčšiu katastrofu vo východnej Európe od nehody v Černobyle.
Táto nehoda spôsobila reformu zákona o baníctve v Rumunsku uvedením pozmeňujúceho a doplňujúceho návrhu v Parlamente, ktorý zakázal používanie kyanidu v baníctve.
Vážený pán predseda, rád by som vyjadril želanie, aby príklad Rumunska nasledovali ďalšie krajiny Európskej únie a tiež aby sa zákaz kyanidu nakoniec stal európskym pravidlom.
Vážený pán predseda, tento Parlament bude hlasovať o rozpočte na rok 2008.
S ohľadom na to, že Dvor audítorov má budúci mesiac spätne informovať, chcem upriamiť vašu pozornosť na medziinštitucionálnu dohodu podpísanú medzi troma inštitúciami v roku 2006.
Podľa článku 44 tejto dohody sú všetky členské štáty povinné vydať osvedčenie na finančné transakcie týkajúce sa peňazí EÚ.
Bolo mi oznámené, že podľa súčasného programu Komisia neobdrží relevantné informácie od členských štátov do 15. februára 2008.
Až po ich obdržaní sa môžu identifikovať spoločné normy v účtovníctve a vnútorných kontrolách.
To znamená, že je nepravdepodobné, že Dvor audítorov obdrží požadované informácie v najbližších dvoch rokoch.
To nie je prípustné.
Nielenže je to v rozpore s duchom medziinštitucionálnej dohody, ale pokračujúci neúspech dosiahnuť uspokojivú správu auditu vážne podkopáva dôveryhodnosť tohto Parlamentu.
Nalieham na Vás, vážený pán predseda, aby ste využili príležitosť a naliehali na členské štáty, aby v budúcnosti prikladali tejto záležitosti oveľa väčšiu dôležitosť.
(FR) Vážený pán predseda, dámy a páni, Organizácia spojených národov stanovila 10. december ako konečný termín pre určenie budúceho štatútu Kosova.
Situácia je kritická, keďže kosovské orgány hrozia jednostranným vyhlásením nezávislosti, Srbsko presadzuje širokú autonómiu a Rusko vetuje návrh osobitného veľvyslanca OSN o nezávislosti pod medzinárodným dohľadom.
Mojím záujmom je poukázať na kľúčovú úlohu, ktorú bude musieť Európska únia zohrať pri riešení tejto krízy.
Je naším spoločným želaním, aby mala Únia vysokého predstaviteľa pre spoločnú zahraničnú a bezpečnostnú politiku.
Akú dôveryhodnosť môže mať takéto menovanie, ak nie sme schopní zohrať svoju úlohu pri hľadaní osobitného riešenia situácie v Kosove, ktoré je stále začlenené do zahraničnýyh záležitostí, hoci v skutočnosti je záležitosťou vnútorného záujmu Únie?
EÚ preto musí preukázať určitý návod a jasnú víziu, ktorá odráža kompromis medzi požiadavkami Srbska a Kosova, kým dáva pozor, aby neotvorila Pandorinu skrinku rozdelenia Srbska a musí prehovoriť o budúcnosti Kosova, aby bolo jej hlas počuť v zhode s členskými štátmi.
(HU) Ďakujem za možnosť vyjadriť sa, pán predseda.
Začiatkom tohto mesiaca sa delegácia Európskeho parlamentu do Čile stretla v Santiagu nielen s poslancami čílskeho parlamentu, ale tiež s organizáciami pre životného prostredie.
Podľa ich názoru je správanie sa firiem z Európskej únie umiestnených v Čile veľmi vzdialené od environmentálnych princípov, ktoré zastávajú v Európe.
Právne a etické postoje sú v tomto jasné, ale nanešťastie sú oba v diametrálnom protiklade.
To, čo tieto spoločnosti robia, môže byť po právnej stránke poctivé, ale po etickej stránke je to škodlivé.
Nedostatok právnych predpisov pre oblasť životného prostredia často láka európsky kapitál do zahraničia.
Takéto premiestnenie poškodzuje naše záujmy v mnohých oblastiach.
Z tohto dôvodu musíme presadiť environmentálnu prísnosť nielen v rámci Európskej únie, ale aj mimo nej.
Európska únia musí byť iniciátorom, pretože neschopnosť prebrať zodpovednosť voči ďalšej generácii v celosvetovom meradle spôsobuje materiálnu a nemateriálnu škodu na európskych občanoch.
(SK) Dovoľte mi vysoko vyzdvihnúť už v poradí piaty ročník Európskeho týždňa regiónov a miest, ktorý sa konal v dňoch 8. - 11. októbra 2007 v Bruseli.
Toto podujatie vytvorilo unikátny priestor pre regióny a mestá z celej EÚ, na ktorom si vymieňali praktické skúsenosti a informovali sa o inováciách v regionálnom rozvoji.
Bola to príležitosť aj pre nás, poslancov, stretnúť sa s regionálnymi politikmi na zaujímavých podujatiach.
Chcela by som poďakovať Výboru regiónov, generálnemu riaditeľstvu Európskej Komisie pre regionálnu politiku a Výboru Európskeho parlamentu pre regionálny rozvoj za jeho organizáciu.
Ďakujem za príhovor nášmu predsedovi Hansovi Gertovi Pötteringovi, ktorý dodal vážnosť tomuto podujatiu.
Iba dynamické Európske regióny, ktoré budú mať silný ľudský potenciál spolupracujúci v regionálnych zoskupeniach, odvážnych a zanietených regionálnych politikov a dobre pripravené projekty zacielené na inovácie a vytváranie nových pracovných miest, dokážu obstáť v globalizovanom svete.
(ET) V piatok sa uskutoční otvorenie druhého tohtoročného samitu EÚ - Rusko.
Hoci sa so žiadnou inou krajinou nestretávame tak často, problémy pretrvávajú.
Piatkový samit nie je rozlúčkovou návštevou pána Putina: aj v budúcnosti bude držať opraty Ruska.
Namiesto toho, aby sme ho zahŕňali chválou, mali by sme diskutovať o tom, ako pridať viac podstaty strategickému partnerstvu medzi Ruskom a Európskou úniou.
Pre európsku bezpečnosť by bolo veľmi dôležité naštartovať spoluprácu pri krízovom riadení, ako bolo prijaté na stretnutí v novembri 2003, najmä vzhľadom na zmrazené konflikty.
Rusko by sa v Portugalsku malo požiadať, aby podnesterskí separatisti vyhlásení Európskou úniou ako skutočným partnerm za persona non grata mali zakázané cestovať cez ruské hranice.
V súčasnosti môže gang, ktorý rozsieva nestabilitu medzi európskymi susedmi, cestovať slobodne na ruských letiskách.
Tento krok nebude pre Rusko ťažký a zároveň by bol znamením, že Rusko načúva Európe a, že sme naozaj partneri.
Vážený pán predseda, po vyslovení zjednocujúceho výsledku lisabonského samitu, ktorý sa konal minulý týždeň, musíme so smútkom pripomenúť, že Nikózia ostáva aj naďalej, podobne ako Berlín, rozdeleným mestom v Európe.
Od roku 1963, tzv. zelená línia rozdeľuje mesto a jeho ľudí na grécko-cyperskú a turecko-cyperskú časť.Túto hranicu prísne sledujú turecké vojská na jednej strane a vojská Cyperskej republiky na strane druhej.
Toto rozdelenie je najabsurdnejšie na ulici Ledra, rušnej nákupnej ulici uprostred Nikózie, ktorá je rozdelená na polovicu sklenenou stenou, oddeľujúcou gréckych Cyperčanov od tureckých Cyperčanov.
Vážený pán predseda, prosím vás, aby ste čo najrýchlejšie osobne požiadali vlády Turecka a Cypru, aby podnikli historický krok, bez nejakých komplikovaných podmienok a zdanlivo lacných politických výhovoriek, otvorili ulicu Ledra, a umožnili tak gréckym a tureckým Cyperčanom voľne sa pohybovať vo svojom hlavnom meste.
Nech sa otvorenie ulice Ledra v Nikózii stane ďalším symbolom mieru a jednoty pre ľudí v Európe a katalyzátorom riešenia cyperského problému.
(EL) Vážený pán predseda, internetová stránka EÚ dnes uverejňuje správy, že OLAF v spolupráci s rakúskymi úradmi prelomil kruh dovozu nelegálneho čínskeho oblečenia a obuvi.
Škoda na rozpočte Spoločenstva predstavuje 200 miliónov EUR.
S ohľadom na túto udalosť, ktorá nie je jediným prípadom, ale deje sa v celej Európe, vás dámy a páni vyzývam, aby ste sa obrátili na Spoločenstvo s petíciou.
Je nevyhnutné, aby sme sprísnili colné kontroly a rozšírili dovozné obmedzenia, ešte viac ako to bolo v tomto roku.
Obchodné ochranné opatrenia pri dovoze obuvi musia byť účinnejšie.
(DE) Vážený pán predseda, veľmi ma teší, že je tu pán komisár Stavros Dimas.
Pri tejto príležitosti by som rada vyzdvihla a pochválila kroky, ktoré podniklo Spoločenstvo minulý týždeň, a ktoré sa týkali nelegálneho jarného poľovania na divé vtáky na Malte.
Venovali sme tejto problematike veľa pozornosti, nielen v Parlamente, ale v našom Výbore pre petície.
Verím, že posledné varovanie pre maltské úrady je dôležitým krokom.
Dúfam, že uvidíme ovocie tohto hodnotného a rozumného politického opatrenia už nasledujúcu jar, a že európske zákony budú zavedené do praxe vo forme vynúteného zákazu nelegálneho poľovania.
(PL) Vážený pán predseda, minulý rok podpísalo 25 krajín v Európskej únii spoločnú dohodu o stabilizácii a pridružení medzi Albánskom a Európskou úniou.
Dnes, 16 mesiacov po podpísaní tejto dohody, iba 10 krajín tento dokument ratifikovalo.
Šesť z týchto desiatich krajín sú nové členské krajiny EÚ: Poľsko, Maďarsko, Slovensko, Slovinsko, Litva a Lotyšsko a štyri krajiny sú zo starej EÚ: Španielsko, Írsko, Švédsko a Luxembursko.
Preto by som rád apeloval na zvyšných 17 krajín, aby tento dokument ratifikovali čo najskôr, ak nechceme, aby bol koncept solidarity EÚ vnímaný iba ako prázdne frázy alebo heslá.
(SK) Talianske úrady informovali cez Európsky systém včasného varovania členské štáty Európskej únie o epidémii tropickej horúčky spôsobenej vírusom čikungunya v provincii Emilia-Romagna.
Zaznamenali 197 prípadov ochorenia na tento tropický vírus.
Laboratórne bolo potvrdených 14 % z celkového počtu chorých. Vírus si vyžiadal jednu obeť.
Zatiaľ nie je priestor pre paniku, ide však o to, aby Európska komisia opätovne vytvorila kroky ako sa pripraviť na možnú epidémiu väčšieho rozsahu.
Európske stredisko na prevenciu a boj s nákazlivými chorobami upozorňuje, že klimatické podmienky sú vhodné na pretrvávanie vírusu, najmä v Stredozemí.
Je prítomné vysoké riziko prenosu vírusu aj do iných európskych krajín.
Nakazené osoby môžu naštartovať nové cykly prenosu v iných oblastiach Únie.
(EL) Vážený pán predseda, minulý týždeň bol Arat Dink, syn Hranta Dinka, zavraždeného tureckého novinára, uznaný vinným tureckým súdom za sériu článkov, ktoré napísal o americkej genocíde.
Pán Dink, vydavateľ novín "Agos", bol uznaný vinným podľa článku 301 tureckého trestného zákonníka.
Bol to rovnaký článok, ktorý použili pri odsúdení jeho otca.
Hrant Dink bol odsúdený na jeden rok podmienečne.
Preto je opodstatnené, aby sme sa opýtali sami seba, ako plánuje Európska komisia naliehať na Turecko, aby odstránilo tento článok zo svojho trestného zákonníka.
Navyše, dámy a páni, napriek pretrvávajúcej nekompromisnosti Turecka, koľko času si myslíme, že ešte Turecko potrebuje, kým konečne pochopí, že má isté záväzky voči Európskej únii, a malo by sa preto správať ako demokratický štát?
Vážený pán predseda, zo Slovenska prichádzajú znepokojujúce správy.
Riaditeľovi Podunajského múzea v Komárne, Csabovi Fehérovi, pohrozili prepustením.
Jedným z obvinení je aj to, že sa minulý rok podieľal na organizovaní výstavy v Európskom parlamente.
Výstava dokumentovala utrpenie maďarskej menšiny pod nadvládou Československej vlády po roku 1945 na základe kolektívnej viny.
Koncept kolektívnej viny je plne nezlučiteľný s pravidlami občianskeho správania a ľudskými právami, ktoré sú jadrom demokratickej podstaty Európskej únie.
Slovensko, ako členský štát Európskej únie, prijalo tieto zásady v plnej miere.
Takže to, čo slovenské úrady robia nielenže plne odporuje normatívnosti ľudských práv, ale nepriamo kritizuje Európsky parlament.
Slovensko musí vyriešiť tieto rozpory tak rýchlo, ako to len bude možné.
(RO) Štatistiky ukazujú, že populácia Európskej únie starne.
Iba 35 % obyvateľov Európskej únie má viac ako 50 rokov a iba 16 % populácie Európskej únie má menej ako 14 rokov.
Demografická politika Európskej únie je politika, od ktorej závisí budúcnosť Európy.
Demografická politika by sa mala odvolávať na dostupnosť verejného zdravotníctva a poriadne penzie pre dôchodcov, na opatrenia, ako zvýšiť pôrodnosť vo všetkých členských štátoch, ako aj na slušné, stabilné a dobre platené pracovné miesta.
Z toho dôvodu žiadam Európsku komisiu, aby vytvorila, v spolupráci s členskými štátmi, politiku Spoločenstva a národné stratégie, ktoré budú brať ohľad na demografickú politiku.
Výsledky týchto opatrení budú viditeľné v nasledujúcich 20 až 30 rokoch.
Sociálna Európa potrebuje všetkých svojich obyvateľov, a zvlášť potrebuje, aby bol každý obyvateľ začlenený do spoločnosti a mal slušné živobytie.
To je dôvod, prečo musíme vytvoriť súlad medzi ochranou populácie a rozvojovými a demografickými politikami.
(SK) Tento víkend bola Maďarská garda znovu jednou z hlavných tém na Slovensku a v Maďarsku.
Cieľom všetkých ľudí dobrej vôle je pracovať v prospech mieru a zmierenia medzi všetkými národmi.
Vzhľadom na aktuálne vlády v Maďarskej a Slovenskej republike potrebuje demokracia silnú kresťansko-demokratickú opozíciu.
Nezvíťazíme však, ak podľahneme citom a emóciám.
Žiadam maďarskú vládu, aby rešpektovala mierovú zmluvu s Maďarskom, ktorá bola dojednaná v Paríži 10. februára 1947.
V nej sa Maďarsko zaväzuje, že v budúcnosti nebude trpieť na svojom území existenciu a činnosť politických, vojenských a polovojenských organizácii fašistického rázu, ktoré vyvíjajú revizionistickú propagandu.
Nevidím nič lepšie, čo by sa dalo urobiť pre pokoj a vzájomné porozumenie medzi našimi národmi.
Vážený pán predseda, rada by som sa vyjadrila k listu, ktorý bol minulý týždeň uverejnený v írskych národných novinách a ktorý podpísali, medzi inými, aj viacerí členovia tohto Parlamentu.
Ide o to, že Írsko bude pravdepodobne jedinou krajinou, ktoré bude mať referendum ohľadom toho, čo sa teraz bude určite nazývať "Lisabonská zmluva".
V tomto liste boli vyjadrené tri požiadavky.
Jednou z týchto požiadaviek je, že Zmluva musí byť predložená obyvateľom vo forme referenda v každom členskom štáte.
Druhá požiadavka sa dokonca opovažuje ísť až tak ďaleko, že žiada, aby národné parlamenty EÚ podnikli vhodné právne a ústavné opatrenia, ktoré by umožnili tieto referendá.
Musím pripustiť, že považujem tieto požiadavky za zarážajúce.
A čo zásada subsidiarity, podľa ktorej sa prijímajú rozhodnutia na najprimeranejšej úrovni, v tomto prípade, na úrovni členských štátov?
Domnievam sa, že istým komplikovaným spôsobom, tí, ktorí požadujú menej zasahovania zo strany Európy, v skutočnosti sami predstavujú rozhodujúci zásah do vecí členských štátov tým, že žiadajú, aby národné parlamenty zmenili svoje ústavné a právne ustanovenia, čím by vyhoveli želaniam pisateľom listov.
To by bol určite demokratický deficit!
(EL) Vážený pán predseda, každý rok zomrie na následky fajčenia v EÚ 650 000 ľudí.
Z toho 80 000 úmrtí je dôsledkom pasívneho fajčenia.
Zistilo sa, že dym obsahuje 4 000 látok, z toho 50 je karcinogénnych.
Pred desaťročiami zdokumentovalo lekárske spoločenstvo nepriaznivé a pravdepodobne aj smrteľné následky fajčenia.
Je našou povinnosťou pokúsiť sa znížiť počet ľudí, ktorí fajčia a najmä zabrániť mladým ľuďom, aby s fajčením vôbec začali.
Ak máme byť úspešní, potrebujeme silnú legislatívu.
Musíme zakázať fajčenie na verejnosti.
Musíme monitorovať, preskúmať a obmedziť priemyselné aditíva v tabaku.
Potrebujeme monitorovanie a nemilosrdný prístup na predajných miestach.
Dlhujeme to 70 % obyvateľov EÚ, ktorí nefajčia a drvivej väčšine fajčiarov, ktorí chcú s fajčením skončiť.
Vážený pán predseda, spolu s viacerými členmi tohto Parlamentu - v skutočnosti pravdepodobne spolu s väčšinou jeho členov, na základe nášho prehlásenia - musím povedať, že som zdesený, že Európska únia plánuje umožniť, aby bol zimbabwiansky tyran Mugabe pozvaný na samit EÚ a Afriky, ktorý sa uskutoční v decembri v Lisabone.
Pán komisár Michel mi povedal, že dôvodom je, a ja by som povedal, že ide o dosť zvrátený dôvod, snaha neizolovať Mugabeho, keďže to iba posilňuje jeho imidž, a že EÚ chce byť vnímaná ako globálny strategický hráč.
Pozvanie Mugabeho do Lisabonu je urážkou našich princípov a je to v priamom rozpore s postojmi, ktoré si stanovila samotná EÚ.
Fakt, že stále berie akákoľvek africká vláda ohľad na Mugabeho, je znakom zlyhania našej diplomacie v Afrike.
Vážený pán predseda, viem, že s nami zdieľate naše obavy nad hrozivou situáciou v Zimbabwe.
Dovolil by som si vás požiadať o dve veci: predovšetkým, mohli by ste vyjadriť silný nesúhlas toho Parlamentu s tým, aby bol Mugabe pozvaný do Lisabonu v decembri a po druhé, mohli by ste rešpektovať želania tohto Parlamentu a nezúčastňovať sa žiadneho samitu EÚ, na ktorý je pozvaný Mugabe alebo iný zakázaní politici zo Zimbabwe?
(PL) Vážený pán predsedaj, počas dnešných rozhovorov v Európskom parlamente by sme mali uvažovať nad správou od Richarda Corbetta o zmene a doplnení článku 173 rokovacieho poriadku Európskeho parlamentu týkajúceho sa doslovných zápisov.
Podľa môjho názoru, Výbor nesmeruje tam, kam by mal.
Cítim, že to môžem povedať kvôli článku 96, ktorý hovorí, že "Parlament zabezpečí čo najvyššiu mieru transparentnosti svojej činnosti", a tak každý pokus obmedziť poskytovanie informácií štátom Európskej únie, ako aj prístup k nim, silne porušuje toto základné právo a je v rozpore s myšlienkami Únie, rokovacím poriadkom Európskeho parlamentu, s existujúcimi dohodami a zároveň porušuje základné ľudské práva v Európskej únii.
Určite nebudujeme Európsku úniu preto, aby sme diskriminovali menšie národy, ktorých kultúry sú menej odolné alebo, ak áno, malo by to byť povedané ešte pred prijatím krajiny za člena.
Rovnako, hovoriť o nákladoch a o finančných prostriedkoch nie je žiadny právoplatný dôvod.
Minuli sme tak veľa prostriedkov na nepotrebné vybavenia, že by sme mali byť schopní dovoliť si prinajmenšom komunikovať so spoločnosťou.
(PT) Vážený pán predseda, najväčšia demonštrácia v Lisabone za posledných 20 rokov sa uskutočnila 18. októbra minulého roku, kedy viac ako 20 000 ľudí, ktorých zvolala Hlavná konfederácia portugalských pracovníkov, odsúdilo neoliberálne politiky Európskej únie, povedalo "nie" flexiistote, protestovalo proti nezamestnanosti, vylúčeniu zo spoločnosti a chudobe, v ktorej žije viac ako 20 % Portugalčanov a žiadalo sociálnu Európu.
Najvyšší európski predstavitelia nemôžu ignorovať túto dôležitú demonštráciu.
Preto vzdávame poctu Hlavnej konfederácii portugalských pracovníkov a ich členom a vyjadrujeme našu vernosť boju za ochranu dôstojnosti pracujúcich.
Vážený pán predsedajúci, Howard Stern - ospravedlňujem sa, týždenník Stern odhalil "prirodzenie" nemeckej spoločnosti tým, že vo svojom poslednom čísle uverejnil správu, že každý štvrtý Nemec stále verí, že národný socializmus mal dobré stránky.
Teda, ak je to pravda, môže to znamenať, že buď každý štvrtý Nemec tu v tomto polkruhu vidí dobré stánky národného socializmu - čo by bolo ako také dosť škandalózne - alebo že táto nemecká delegácia v Európskom parlamente netlmočí názor celého národa.
Nedávno bolo Nemecku pridelených 96 miest.
Ak berieme do úvahy štatistiky týždenníka Stern, bolo by možno múdrejšie prideliť tejto krajine iba tri miesta, tak aby ten štvrtý nemal žiadnu šancu!
Avšak súhlasím s pánom Schulzom v jednej veci: v zjednotenej Európe nie je miesto pre doktrínu nacionalizmu v žiadnom rozsahu.
Pán Schulz by sa však mal bližšie pozrieť na pozadie nemeckého chuligánstva.
Pokiaľ ide o mňa, keďže som z Poľska, želal by som si, aby všetci nemeckí členovia vystupovali proti nacionalizmu tak, ako pán Schulz.
(PL) Vážený pán predsedajúci, v systéme psychológie, pocity ako zodpovedná láska k iným, k rodine alebo k vlastnej krajine - to, čo dostalo názov patriotizmus - sú spolu s vyššími citmi dôkazom vysokej úrovne osobnostného rozvoja.
V porovnaní so základnými citmi, ktoré máme spoločné so zvieratami, vyššie city ovládajú v ľudskom mozgu oddelenú oblasť.
Patriotizmus sa vyjadruje ako láska k a túžba po výchove k národným tradíciám, kultúre, jazyku, rešpekt a oddanosť voči vlastnej krajine.
To je v úplnom protiklade s nacionalizmom a šovinizmom, ktoré sú typické pre nenávisť k iným ľuďom.
Patriotizmus nepovoľuje urážanie národov alebo krajín.
Primárne je charakteristický otvorenosťou voči ostatným krajinám a rešpektovaním ich práva na suverenitu a nezávislosť.
Rada by som vám pripomenula, aká je podstata patriotizmu, obzvlášť po tom, ako sme si vypočuli prejavy niektorých ľavicových poslancov Európskeho parlamentu, ktorí urazili národné vlády a patriotické postoje, možno aj preto, že sami nechápu rozdiel medzi láskou k vlastnej krajine a nenávisťou, ktorá charakterizuje také postoje, ako je šovinizmus.
V situácii európskej integrácie je zvlášť dôležité rozlíšiť tieto dva úplne odlišné koncepty, ktoré si mnohí ľudia mýlia.
Vážený pán predsedajúci, prednesenie obáv v oblasti dodávky energie je jedna z najväčších a najvýznamnejších otázok, ktorým čelí Európska únia, a ktorá je zároveň spojená s obavami z klimatických zmien.
Bezpečnosť dodávky a rastúce náklady, s cenami, ktoré za posledných päť rokov vzrástli o 100 %, patria medzi najzávažnejšie obavy.
Tieto výzvy sú pre Írsko zvlášť významné.
Čelíme rastúcim požiadavkám na dodávku energie a stále aj vysokej závislosti od dovážaných pevných palív.
Sme závislí na 90 %.
Musíme intenzívne investovať do našej infraštruktúry, pracovať na liberalizácii trhu a znížiť emisie uhlíka.
Parlament sa pozerá na akčný plán implementácie energetickej politiky pre Európu.
V Írsku budujeme energetický trh, na ktorom dochádza k zlučovaniu severného a južného trhu s elektrickou energiou.
Je to pozitívna správa, ale nestačí to.
Trh je príliš malý.
Aby sme dosiahli vyrovnaný energetický trh, pre Írsko je nevyhnutná vnútorná spolupráca so zvyškom Európskej únie - ale to bude stáť peniaze, a ja by som rada upozornila írskú vládu, aby sa pozreli na Kohézny fond, vďaka ktorému by sme boli schopní uskutočniť túto investíciu, pretože je to nevyhnutné pre pokračovanie rastu írskej ekonomiky.
Týmto uzatváram tento bod programu.
Rámcová smernica o trvalo udržateľnom využívaní pesticídov - Tematická stratégia trvalo udržateľného využívania pesticídov - Uvádzanie prípravkov na ochranu rastlín na trh (rozprava)
Ďalším bodom programu je spoločná debata o
správe Christy Klaßovej v mene Výboru pre životné prostredie, verejné zdravie a bezpečnosť potravín o návrhu smernice Európskeho parlamentu a Rady, ktorou sa stanovuje rámec pre akciu Spoločenstva na dosiahnutie udržateľného využívania pesticídov - C6-0246/2006 -,
správe Ireny Belohorskej v mene Výboru pre životné prostredie, verejné zdravie a bezpečnosť potravín o tematickej stratégii trvalo udržateľného využívania pesticídov, a
správe Hiltrudy Breyerovej v mene Výboru pre životné prostredie, verejné zdravie a bezpečnosť potravín o návrhu nariadenia Európskeho parlamentu a Rady o uvádzaní prípravkov na ochranu rastlín na trh - C6-0245/2006 -.
člen Komisie - (EL) Vážený pán predsedajúci, najskôr by som sa chcel poďakovať Európskemu parlamentu a predovšetkým spravodajkyniam pani Belohorskej a pani Klaßovej za ich výnimočne svedomitú prácu.
Poďakovanie patrí tiež Výboru pre životné prostredie, verejné zdravie a bezpečnosť potravín, pánovi Ebnerovi a Výboru pre poľnohospodárstvo a rozvoj vidieka, a pani Corbeyovej a Výboru pre priemysel, výskum a energetiku za správy a názory, ktoré prezentovali v prvom čítaní.
Za vyše tridsať rokov nám politika a právne predpisy EÚ o ochrane verejného zdravia a životného prostredia umožnili dosiahnuť významný pokrok a podstatne znížiť riziká spojené s používaním pesticídov.
Súčasná legislatíva sa však zameriava na jednej strane na schvaľovanie a uvádzanie produktov na trh a na druhej strane na monitorovanie rezíduí v potravinách a krmivách.
Medzi týmito dvoma bodmi záujmu nejestvuje žiadne nariadenie, ktoré by pokrývalo obdobie používania pesticídov.
To je však kľúčovou fázou, počas ktorej je ohrozené ľudské zdravie a životné prostredie.
Monitorovacie programy zavedené v členských štátoch odkryli stopy po pesticídoch nielen v potravinách a krmivách, ale aj v samotnom životnom prostredí v koncentrovaných množstvách presahujúcich hodnoty limitov stanovených európskou legislatívou.
Navyše je zrejmé, že pesticídy znepokojujú občanov EÚ.
Preto by sme sa mali viac snažiť o zvýšenie ochrany občanov EÚ a svojho životného prostredia.
Tematickú stratégiu trvalo udržateľného využívania pesticídov a s ňou súvisiacu rámcovú smernicu zastrešuje spoločná hlavička zaoberania sa vplyvom pesticídov na ľudské zdravie a životné prostredie.
Uvediem hlavné zložky návrhu Komisie o rámcovej smernici.
Po prvé, každý členský štát pripraví svoje národné akčné plány, v ktorých si vytýči ciele, opatrenia a časový rozvrh na redukovanie rizík a závislosti od pesticídov.
Po druhé, profesionálni používatelia pesticídov, ktorými sú predovšetkým farmári, distributéri a konzultanti, budú potrebovať prístup k náležitému vzdelávaniu, ktoré im poskytne dostatočné množstvo informácií o rizikách používania pesticídov a o jestvujúcich alternatívach.
Rovnako bude potrebné zvyšovať povedomie verejnosti o rizikách používania pesticídov.
Po tretie, profesionálne vybavenie pre postreky pesticídmi bude potrebné pravidelne kontrolovať a správne udržiavať.
Po štvrté, letecké postreky budú zakázané, ale členským štátom zostane možnosť urobiť výnimky v limitovaných prípadoch, kedy je letecký postrek jediným možným riešením.
Po piate, prijmú sa špeciálne opatrenia na ochranu širokej verejnosti a citlivých populačných zón, rovnako ako vodného hospodárstva a geografických oblastí patriacich do siete Natura 2000.
Tieto opatrenia môžu zahŕňať, okrem iného, vymedzenie ochranných pásiem alebo zákazy a obmedzenia pre používanie pesticídov.
Po šieste a nakoniec, ale rovnako dôležité je, aby sme podporili poľnohospodárske postupy, ktoré napomáhajú použitiu nízkych dávok pesticídov.
To by malo umožniť zavedenie integrovanej ochrany proti škodcom, ktorá by sa mala stať záväznou od roku 2014.
Ďalšie opatrenia plánované v tematickej stratégii boli zakomponované, alebo v blízkej dobe ešte len budú zakomponované do ďalších legislatívnych aktov, ktoré obsahujú návrh na reguláciu uvádzania prípravkov na ochranu rastlín na trh.
Regulácia prinesie ešte väčšie obmedzenia škodlivých aktívnych látok cirkulujúcich na trhu, predovšetkým vďaka komparatívnemu hodnoteniu a dodržiavaniu princípu substitúcie.
Toto je návrh môjho kolegu, pána Kyprianoua, o ktorom budeme diskutovať dnes večer na základe správy pani Breyerovej.
Padol tiež návrh regulovať získavanie štatistických údajov o produktoch na ochranu rastlín.
Tento návrh je veľmi dôležitý, pretože vytvára indikátory pre meranie pokroku pri redukcii rizík.
O tomto návrhu sa teraz rokuje v príslušnom parlamentnom výbore.
Ďalším návrhom bola nová smernica stanovujúca základné technické požiadavky na postrekové zariadenia, ktoré majú byť uvedené na trh.
Tento návrh doplní jestvujúce ustanovenia upravujúce údržbu a pravidelnú kontrolu postrekových zariadení.
Na záver mi, pán predsedajúci, dovoľte zdôrazniť, aká dôležitá je navrhovaná smernica o udržateľnom používaní pesticídov a integrovanej ochrane proti škodcom.
Je to zásadné opatrenie návrhu Komisie, ktoré už prerokúvajú iné parlamentné podvýbory.
Nikto nepochybuje, že závislosť od pesticídov musíme znížiť a že musíme začať používať alternatívne ekologické prostriedky na ochranu rastlín pred škodcami.
Integrovaný manažment a integrovaná ochrana proti škodcom sú najúčinnejšou cestou na dosiahnutie tohto cieľa.
Obzvlášť dôležité je, aby sa tento prvok v návrhu ponechal a aby sa stal povinným vo všetkých členských štátoch počínajúc rokom 2014.
člen Komisie. - (EL) Vážený pán predsedajúci, dnes by sme mali prerokúvať naozaj ťažkú, ale dôležitú vec.
Dovoľte mi najskôr poďakovať všetkým tým, ktorí sa pričinili o to, že sa táto debata dnes môže konať, predovšetkým spravodajkyni, pani Breyerovej.
Táto téma bola vždy zložitá.
Je potrebné nájsť rovnováhu a posilniť ochranu zdravia a životného prostredia, a súčasne zjednodušiť pracovné postupy a znížiť administratívne náklady na zabezpečenie väčšej konkurencieschopnosti a inovatívnosti.
Som presvedčený, že návrh Komisie pomôže dosiahnuť tieto dva ciele, keďže je doplnkom vnútorného trhu.
Robí to pomocou zavádzania systému flexibilného vzájomného uznávania zón a umožnenia členským krajinám uskutočňovať opatrenia a prijímať obmedzenia v prípadoch osobitných zdravotných a environmentálnych rizík, či už v celom členskom štáte, alebo iba jeho časti.
Vážený pán predsedajúci, dámy a páni, faktom je, že produkty na ochranu rastlín zohrávajú dôležitú úlohu v poľnohospodárstve, lesníctve i v záhradníctve.
Prial by som si, aby sme ich vôbec nepotrebovali, pretože určite majú vplyv na zdravie ľudí a zvierat a na životné prostredie.
Preto musíme zabezpečiť, aby boli príslušné pravidlá účinné a vyvážené.
V súčasnosti platná legislatíva pochádza z roku 1991.
Na základe správy Komisie z roku 2001 o funkcii tejto legislatívy, a kde ju možno vylepšiť, Európsky parlament a Európska rada požiadali Komisiu o predloženie návrhov na novelizáciu smernice.
Odvážim sa povedať, že nikto nepochybuje o potrebe aktualizácie jestvujúcej legislatívy.
Dovoľte mi poďakovať zainteresovaným orgánom vo všetkých sektoroch a spomenúť ich dôležité prínosy do štruktúry tohto predbežného návrhu.
Komisia tiež uskutočnila komplexné hodnotenie vplyvov.
Prvou prioritou nesporne je dosiahnutie najvyššej možnej úrovne ochrany zdravia ľudí a zvierat, ako aj ochrany životného prostredia.
To môžeme dosiahnuť prostredníctvom niekoľkých opatrení: zavedením jasných a prísnych kritérií pre schvaľovanie aktívnych látok, prenechanie hlavnej úlohy Európskemu úradu pre potravinovú bezpečnosť pri posudzovaní aktívnych látok a uložením povinnosti poľnohospodárom viesť záznamy o použití produktov na ochranu rastlín, ktoré by mali byť na požiadanie dostupné ich susedom a vodohospodárom.
Úrady v členských štátoch tiež budú musieť zintenzívniť kontrolu komerčného využitia a používania produktov na ochranu rastlín a Komisia bude preverovať a overovať, ako efektívne členské štáty vykonávajú tieto kontroly.
Ďalšie pokusy na zvieratách budú rovno zakázané.
Na podporu trvalo udržateľného poľnohospodárstva budú nebezpečné produkty nahradené najbezpečnejšími alternatívami.
Návrh teda vytvorí bezpečnejší rámec pre používanie produktov na ochranu rastlín v EÚ a posilní opatrenia na ochranu životného prostredia.
Návrh robí to isté, čo lisabonská stratégia, pretože pomáha zredukovať administratívne náklady.
Proces bude kratší a účinnejší, kým súčasne, čo je dôležité, verím, bude zachovávať úrovne bezpečnosti a chrániť životné prostredie.
Členské štáty už nebudú musieť pracovať v izolácii, pretože vzájomné uznávanie sa stane pravidlom, nie výnimkou.
Tým sa zabráni rozdeleniu vnútorného trhu podľa produktov na ochranu rastlín a zastaví štiepenie trhu podľa poľnohospodárskych produktov.
Zmeny pravidiel na ochranu údajov povedú k väčšej transparentnosti a korektnej súťaži bez toho, aby stáli v ceste výskumu a inováciám.
Návrh nariadenia je jedným z kľúčov v celkovej stratégii v oblasti pesticídov.
Dopĺňa návrh smernice o udržateľnom používaní prostriedkov na ochranu rastlín, ktoré už analyzoval môj kolega pán Dimas.
Napokon mi dovoľte spomenúť množstvo pozmeňujúcich a doplňujúcich návrhov, ktoré boli predložené.
Sotva to niekoho prekvapí pri takej zložitej téme a možno sme ešte nedosiahli úplnú jednotu názorov.
Úprimne verím, že sa nám to v krátkom čase podarí.
Zatiaľ môže Komisia niektoré pozmeňujúce návrhy prijať a iné zamietnuť.
Úplný zoznam s vyjadrením Komisie ku každému návrhu a príslušným vysvetlením je dostupný Parlamentu a jeho poslancom.
Neprislúcha mi analyzovať každý pozmeňujúci a doplňujúci návrh osobitne, pretože na to určite nie je dostatok času.
Požiadam o pripojenie tohto zoznamu k zápisnici z rokovania.
Vážený pán predsedajúci, dámy a páni, teším sa na konštruktívnu a zaujímavú debatu.
spravodajkyňa. - (DE) Vážený pán predsedajúci, vážení páni komisári Dimas a Kyprianou, dámy a páni, vítam návrh Komisie na vytvorenie rámca pre Spoločenstvo na dosiahnutie trvalo udržateľného používania pesticídov a moje dnešné pripomienky sa obmedzia na túto časť celkového programu rokovania.
Ide o široké pole, na ktorom sú v Európe potrebné viaceré úpravy v záujme spotrebiteľov a užívateľov a zvlášť v záujme životného prostredia.
Rozdielne pravidlá v jednotlivých štátoch spôsobujú nielen rozdiely v bezpečnostných normách, ale aj mätúcu a zdeformovanú hospodársku súťaž.
Možnosť zničenia celoročnej úrody škodcami je v Európe našťastie vecou minulosti.
V súčasnosti však čelíme novým veľkým výzvam, na ktoré musíme reagovať rozumnou politikou o ochrane rastlín.
Svetová populácia rastie a potraviny sa stávajú vzácnejšími na celom svete.
Klimatické zmeny zmenili podmienky, v ktorých sa uskutočňuje poľnohospodárska výroba: objavujú sa noví škodcovia a prírodné katastrofy znehodnocujú úrodu.
Preto je dnes stále dôležité úrodu chrániť a používanie prípravkov na ochranu rastlín tomu napomáha.
Pri ochrane rastlín, ako aj pri mnohých ďalších veciach v živote, je to práve dávka, ktorá spôsobuje otravy.
Kým tabletka na spanie je dobrá vec, viacero takých tabletiek môže mať smrteľné následky.
Musíme venovať pozornosť tomu, aby produkty na ochranu rastlín boli používané správne a profesionálne, pretože ich nesprávne použitie je nebezpečné.
Platí to nielen na poľnohospodárskej pôde ale aj na verejných priestranstvách, akými sú ihriská, športoviská, chodníky či železnice.
Informovanosť, vzdelanie a znalosti o dôsledkoch použitia pesticídov, o ich užitočnosti, ale aj rizikách, ležia na srdci tejto smernice.
Predajcovia a užívatelia prípravkov na ochranu rastlín musia byť školení a informovaní.
Prostredníctvom národných akčných plánov musia členské štáty zabezpečiť, aby sa produkty na ochranu rastlín používali ekologicky.
Keď tak budú robiť, musia sa snažiť o konzistentnosť s inými ustanoveniami Spoločenstva.
Dobre odskúšané a bezpečné aplikačné zariadenia zaistia cielenú ochranu rastlín s cieľom minimalizácie akýchkoľvek rizík.
Vopred určená percentuálna redukcia naprieč celým spektrom prípravkov na ochranu rastlín naráža na zámery dobrej poľnohospodárskej praxe a integrovaného boja proti škodcom.
Potrebujeme oba tieto faktory, pán komisár Dimas, a mali by sme naďalej živiť potrebu dobrej poľnohospodárskej praxe a integrovaného boja proti škodcom, pretože potrebujeme dynamizmus.
Prísne nariadenie pre schvaľovací proces sa navyše absurdne zúžilo.
Produkty so škodlivými účinkami nesmú byť vôbec schvaľované; nestačí iba obmedziť ich používanie na polovicu.
Ak však prípravky na ochranu rastlín prešli prísnym schvaľovacím procesom, redukcia ich používania o určité percentá by nebola logická.
Navyše, ešte mi nikto nebol schopný presne vysvetliť, ako by sa taká redukcia mala riadiť a vypočítavať.
To isté sa týka ochrany vodného prostredia.
Subjektívne vymedzovanie štandardných ochranných pásiem okolo vodných plôch nemá žiadny význam.
Dôležitým zostáva diferencovaný prístup.
Ochranné pásma musia byť vhodné z hľadiska geografickej situácie, vlastníkov pôdy a rastlín, ktoré si vyžadujú ochranu.
Tento druh prístupu už bol zahrnutý do návodov na použitie, ktoré sa prikladajú k jednotlivým produktom na ochranu rastlín.
Pán komisár, spomenuli ste postreky plodín zo vzduchu.
Na príkrych viničných svahoch pozdĺž rieky Moselle, v kraji, odkiaľ pochádzam, alebo aj na ryžových plantážach južnej Európy nejestvuje alternatívne riešenie.
Na týchto miestach sú letecké postreky plodín nevyhnutné.
Nasadenie helikoptér pre postreky plodín však musí byť regulované.
Osobitná starostlivosť je potrebná v citlivých oblastiach, ako napríklad v parkoch, na verejných a školských ihriskách.
Používanie pesticídov na týchto miestach musí byť držané na absolútnom minime a nechemické alternatívy by mali mať prednosť.
Myslím si, že by to dokonca mohlo znamenať poslať celú školskú triedu na školské pozemky plieť burinu.
Zákaz ochrany rastlín v oblastiach, ktoré sú domovom špecifických druhov rastlín a živočíchov by nebol konzistentný v snahe o ochranu ich biotopu.
Pesticídy sú vlastne dôležité vtedy, ak má byť prirodzené prostredie zachované.
Produkty na ochranu rastlín sú drahé a žiaden poľnohospodár si nedovolí aplikovať viac, ako je absolútne nevyhnutné.
Daňové prirážky narúšajú hospodársku súťaž na svetovom trhu.
Ich dôsledkom by mohol byť nákup lacnejších produktov z mimoeurópskych krajín, čo by nepomohlo udržateľnosti.
Požadujeme rovnakú ochranu a rovnaké normy pre všetky štáty EÚ.
Vo viacerých krajinách navrhované opatrenia stelesňovali na nejaký čas dobré postupy.
Z toho dôvodu je nevyhnutná harmonizácia pravidiel regulujúcich použitie prípravkov na ochranu rastlín. Preto je postoj Komisie správny.
Teraz je na nás všetkých - a toto môžeme chápať ako pozvanie - navrhnúť smernicu , ktorá bude držať byrokraciu na minime, kým mi si budeme plniť svoje túžby.
Žiadam vás o podporu.
(FR) Vážený pán predsedajúci, požiadala som o slovo, pretože tak celkom nechápem, o čo tu ide.
Zúčastnila som sa diskusií o týchto správach vo Výbore pre životné prostredie, no zdá sa mi, že to, čo pani Klaßová práve predniesla, nebola správa, ktorú výbor jednomyseľne schválil, ale skôr reflexia jej osobného stanoviska.
Preto by som chcela vedieť, či môžeme dúfať v objektívnejšiu prezentáciu stanoviska Výboru pre životné prostredie o tejto veľmi dôležitej správe.
spravodajkyňa. - (DE) Vážený pán predsedajúci, dovoľte, aby som povedala pani Islerovej-Béguinovej, že vo Výbore pre životné prostredie, verejné zdravie a bezpečnosť potravín nedošlo k jednomyseľnej voľbe a že sme určite dospeli k opačnému názoru a väčšina mojej skupiny oponovala stanovisku, o ktorom sa pani poslankyňa zmieňuje.
Určite som zdôraznila, že podporujem návrh Komisie.
spravodajkyňa. - (SK) Tematická stratégia trvalo udržateľného využívania pesticídov ako nelegislatívny politický dokument, ktorý je sprievodným dokumentom k smernici, reaguje na neznižujúce sa riziko v oblasti používania pesticídov.
Dnešné hodnoty rezíduí v potravinách prevyšujú prípustné hodnoty. 44 % ovocia je znečistených pesticídmi, z toho 5,5 % maximálnou hodnotou rezíduí.
Prevýšené množstvo rezíduí sa našlo aj v ovocí, ktoré sa predáva priamo v priestoroch Európskeho parlamentu.
Cieľom mojej správy je minimalizovať nebezpečenstvá a riziká pre zdravie a životné prostredie, ktoré vyplývajú z ich používania.
V prvom rade chcem zdôrazniť, že používanie pesticídov je spojené so vznikom zhubných nádorov či imunologických a iných neurotoxických porúch.
Bolo pre mňa preto prekvapujúce, bohužiaľ v negatívnom zmysle, že Komisia sa len okrajovo zmieňuje vo svojom texte o zdravotných rizikách, ktoré plynú z používania pesticídov, a to hlavne z ich kumulatívneho účinku.
Najrizikovejšou skupinou sú tehotné ženy, deti a plody.
Ja som za ochranu rastlín, ale v prvom rade za ochranu zdravia ľudí.
Je nutné poukázať na súvislosť s klimatickými zmenami.
Globálne otepľovanie bude mať za následok zvýšené množstvo škodcov, a teda nie je možné donekonečna zvyšovať množstvo používaných pesticídov.
Najdôležitejšou časťou celého procesu sú národné akčné plány jednotlivých členských štátov, ktoré musia stanoviť individuálne ciele na zníženie nebezpečenstiev.
Návrh Komisie, ktorý odmieta kvantitatívne kritéria znižovania, považujem za nedostatočný, a formuláciu "zníženie nebezpečenstiev, rizík a závislosti od pesticídov" za vágnu, ktorá neposunie členské štáty k skutočnému zníženiu.
Tematická stratégia ako všeobecný dokument nerieši detailný spôsob vypočítavania množstva, avšak v smernici spolu s ostatnými kolegami navrhujem postup: pre najnebezpečnejšie látky, ktoré sú v určitých veľkých množstvách kancerogénmi a mutagénmi, zníženie o 50 %, pre biologické a málo nebezpečné pesticídy znižovanie momentálne nie je potrebné a pre ostatné sa uplatní tzv. index frekvencie.
Budú zohľadnené špecifické črty a podmienky každého členského štátu.
Treba zdôrazniť, že ani kvantitatívne ukazovatele v národných akčných plánoch neznamenajú zníženie množstva použitých pesticídov rovnako v každej krajine.
Budú zohľadňovať špecifické geografické a poľnohospodárske podmienky tej-ktorej krajiny.
Je pravda, že automatické zníženie množstva nemusí znamenať zníženie nebezpečenstva. V mnohých prípadoch však áno.
Tematická stratégia, ako aj smernica musí zahŕňať tak prostriedky na ochranu rastlín, ako aj biocídy.
Je potrebné rozšíriť ochranu vodného prostredia pred znečistením pesticídmi vymedzením primerane širokých ochranných pásiem pozdĺž vodných tokov.
Podporujem zákaz leteckého postreku pesticídmi. Treba podotknúť, že za určitých podmienok, keď neexistuje vhodnejšia alternatíva, bude možné udeliť výnimku.
Súčasťou leteckých postrekov bude upovedomenie verejnosti vhodným spôsobom o čase, mieste, ako aj o látke postreku.
Stratégia nie je namierená voči farmárom.
Nazdávam sa, že všetky tieto opatrenia je možné urobiť bez radikálneho škrtu cez rozpočet farmárov.
Poukazuje to aj dánska skúsenosť.
Všetci si musíme uvedomiť, že je dôležité, aby farmári boli konkurencieschopní a aby sa nestalo, že ich produkty budú nahradené produktmi farmárov z tretích krajín.
Na záver mi dovoľte vyjadriť sa k podaným pozmeňujúcim návrhom.
Nemôžem súhlasiť s pozmeňujúcim návrhom č. 4, ktorý sa snaží zmeniť názov celej tematickej stratégie.
Aj keď som, samozrejme, za to, aby používanie pesticídov bolo opatrné, myslím si, že by sme mali nechať oficiálny názov celého dokumentu - predsa len je to oficiálny názov v úradnom vestníku, ktorý, myslím si, je vhodný.
Zároveň sa chcem vyjadriť k pozmeňujúcim návrhom č. 3 a 5, kde sa spomínajú rezidenčné zóny.
V pozmeňujúcom návrhu č. 3 je navrhované doplniť termín "urban", čo podľa mňa znamená "prímestskú zónu", teda vylučuje tie, ktoré sa nachádzajú na vidieku.
Termín "rezidenčné zóny" je zároveň neurčitý a nedefinovateľný.
Navrhujem tiež, aby bod č. 8 bol upravený lingvisticky, pretože termín "practitioner" je zlým prekladom, a dokonca vo francúzštine je to ako "médecin".
Končím a ďakujem. Predovšetkým mi dovoľte, pán predseda, aby som sa na záver poďakovala všetkým, ktorí spolupracovali na tejto správe.
spravodajkyňa. - (DE) Vážený pán predsedajúci, vážený pán komisár, dámy a páni, mám tu česť predniesť vám správu, o ktorej bude mať Parlament možnosť zajtra hlasovať ako o prelome v oblasti zlepšovania zdravia, ochrany životného prostredia a ochrany spotrebiteľa.
Podľa Eurobarometra je používanie pesticídov hlavnou obavou európskych spotrebiteľov a Komisia to berie do úvahy.
Každý rok sa v Európe použije viac ako 220 000 ton pesticídov.
To predstavuje 25 % z celosvetovej spotreby pesticídov na iba štyroch percentách svetovej poľnohospodárskej pôdy.
Podľa nášho názoru by odstránenie vysoko nebezpečných pesticídov malo tvoriť jadro nariadenia.
Ide o tie pesticídy, ktoré majú karcinogénne, mutagénne alebo reprodukčno-toxické vlastnosti, rovnako ako tie s neurotoxickými, imunotoxickými a hormonálnymi účinkami.
Toto nariadenie by bolo obrovským prínosom pre výrobu bezpečnejších pesticídov, no musíme do neho zakomponovať aj pravidlá pre menej nebezpečné pesticídy.
Aktívne látky, ktoré sa často nachádzajú v koncentrovaných množstvách prevyšujúcich limity EÚ pre rezíduá, by mali byť stiahnuté z trhu, pretože sa, obávam sa, potvrdilo, že sú nekontrolovateľné.
Rovnako nás teší, že princíp substitúcie, ktorý už znamenal dôležitý krok k lepšej ochrane zdravia tým, že bol zapracovaný do nariadenia ES o chemikáliách, bude v navrhovanom nariadení zachovaný, pretože substitúcia je zvlášť silným stimulátorom pre hospodársku súťaž v priemysle pesticídov.
Je škandalózne a takmer paniku vyvolávajúce vyhlasovať, že až polovica zo všetkých pesticídov by mohla zmiznúť z trhu.
Dovoľte mi poďakovať Komisii za zavedenie takých prísnych kritérií substitúcie; tie pre pesticídy však treba desaťnásobne vylepšiť.
Mali by - a toto je návrh z dielne parlamentného Výboru pre životné prostredie - byť autorizované na dobu nepresahujúcu päť rokov.
Návrh Komisie však tiež reguluje to, ako by sme mali nakladať s prípadmi odmietania.
Ďalším kľúčovým rysom navrhovaného nariadenia je lepšia ochrana citlivých skupín.
Ako vieme, ľudské plody, bábätká a deti sú obzvlášť ohrozené toxickými účinkami nebezpečných chemikálií.
Z toho dôvodu som rada, že Výbor pre životné prostredie, verejné zdravie a bezpečnosť potravín navrhol, aby rozhodnutia o schválení aktívnych látok a hodnotenie rizík z nich vyplývajúcich boli vykonávané so zreteľom na najzraniteľnejšie skupiny spoločnosti.
Osobitne ma teší, že vám môžem oznámiť, že sme zaviedli aj pravidlá označovania, pretože potravinárske výrobky, ktoré nie sú v súlade so smernicou 2006/215, musia túto skutočnosť vyznačiť.
To je obrovský skok k väčšej transparentnosti, keďže štúdie, a osobitne štúdie vykonané environmentálnymi mimovládnymi organizáciami v našom parlamentnom supermarkete, ukázali, aké riskantné môžu výrobky, obzvlášť výrobky každodennej potreby, byť.
Namerané hodnoty boli aj 200-krát vyššie, než sú úrovne bežne predpísané pre dojčenskú a detskú výživu.
Väčšia transparentnosť v záujme týchto citlivých skupín, ale tiež spotrebiteľov a ľudí žijúcich v okolí poľnohospodárskych plôch znamená aj väčšiu podporu pre Európu ako celok, pretože si nesmieme dovoliť ďalšie zahrávanie sa, pokiaľ ide o sledovateľnosť.
Správy, zoznamy povolených pesticídov, informácie o rezíduách a predovšetkým toxikologické a ekotoxikologické údaje musia byť dostupné každému takmer v reálnom čase a miestni obyvatelia musia byť o bezprostredných postrekoch plodín informovaní prostredníctvom centrálneho informačného systému.
Tzv. pesticídny pas umožní prostredníctvom veľkých a malých predajcov sledovať, ktorý pesticíd bol kedy použitý.
To vytvorí súťaž a spotrebitelia budú samozrejme z tejto súťaže medzi výrobcami produkujúcimi iba bezpečné produkty najviac profitovať.
Ďalším z našich cieľov je, aby tento predpis zabezpečil vysoké environmentálne normy.
Preto sa Výbor pre životné prostredie postavil proti nápadu rozdeliť Európu na tri zóny, ktoré sa nezakladajú na environmentálnych alebo klimatických kritériách alebo na type krajiny.
Navyše, pán komisár, tento nápad nezískal väčšinovú podporu v Rade.
Podobne ako Rada, aj my pri schvaľovaní produktov zastávame zlepšenie dobrovoľnej spolupráce v Európe.
Dovoľte mi tiež zopakovať, že jestvujú vážne právne výhrady, pretože neexistujú žiadne medzivládne dohody vnútri týchto zón na zabezpečenie záväzného vzájomného uznávania licencií pre pesticídy.
Také ustanovenia jestvujú v kontexte EÚ vo forme európskych zmlúv, ale nejestvuje žiadny právny rámec pre vzájomné uznávanie v rámci definovaných zón.
Obyvatelia Európy odmietajú jedy na svojich tanieroch.
Dúfam, že toto nariadenie tiež vylepší postavenie Európy v medzinárodnom obchode, pretože z Európy urobí lepšie miesto na život, a to prospeje všetkým a všetkému - nielen životnému prostrediu a spotrebiteľom a z hľadiska živočíchov, ale predovšetkým výrobcom a poľnohospodárom, ktorí získajú viac stimulačných prostriedkov na inováciu a posilnenie svojej konkurencieschopnosti.
Na záver by som chcela vyjadriť vrelú vďaku tieňovým spravodajcom, ktorí skutočne ochotne spolupracovali na tejto správe.
Dúfam, že toto nové nariadenie o pesticídoch nám umožní pozdvihnúť ochranu zdravia a životného prostredia v Európe do nových výšok.
spravodajca Výboru pre poľnohospodárstvo a rozvoj vidieka požiadaného o stanovisko. - Vážený pán predsedajúci, musíme čeliť veľmi praktickej myšlienke, že v Európe potrebujeme produkovať potraviny - minulý mesiac sme znížili objem neobhospodarovanej pôdy na nulu a vrátili tým 10 % pôdy do užívania - a na túto prácu potrebujeme nevyhnutné nástroje.
Nevadí nám, že všetci chcú bezpečné potraviny a chemikálie, ale - a Komisia v tomto smere koná správne - musí sa to uskutočniť s istou dávkou rizika podobne ako pri nariadení REACH: ak je použitie chemikálie bezpečné, potom je možné ju používať, ale ak to nie je bezpečné, potom ju musíme z trhu stiahnuť.
Takýmto spôsobom by to malo fungovať.
Klimatické podmienky spôsobujú veľký rozdiel v tom, kedy je potrebný postrek.
Teraz tu máme satelitné systémy, ktoré môžu postrek správne načasovať tak, aby sme vlastne mohli znížiť počet postrekov a objem používaných chemikálií.
Zoberme si ako príklad tento rok, ktorý bol vo viacerých častiach Európy extrémne daždivý.
V mojej krajine, v Británii, je nemožné kúpiť organické zemiaky, pretože sa nemohli postriekať a ochrániť pred plesňou.
Preto je organických zemiakov nedostatok.
Potrebujeme nevyhnutné nástroje, a preto nemôžeme schváliť každoročné percentuálne znižovanie.
Musíme zvoliť citlivý systém založený na riziku.
Taktiež, pokiaľ ide o desaťmetrové pásma, verte či nie, jestvujú chemikálie, ktoré možno použiť vo vodných tokoch.
Existuje chemikália s názvom Roundup, ktorú možno aplikovať na brehoch rieky alebo potoka.
Chceme zakázať jej používanie v desaťmetrovom pásme od potoka, keď ju vlastne môžeme použiť na jeho brehoch?
Buďme racionálni.
V Európe potrebujeme potravinovú bezpečnosť, potrebujeme potravinársku výrobu a potrebujeme bezpečné potraviny.
Pracujme všetci na tom, aby sme to dosiahli.
spravodajkyňa Výboru pre priemysel, výskum a energetiku požiadaného o stanovisko. - (NL) Vážený pán predsedajúci, myslím, že jedna minúta pre dve stanoviská nestačí, ale dobre, pokúsim sa byť čo najstručnejšia.
Pesticídy sú užitočné a potrebné a bez týchto produktov bude ťažké nasýtiť 6 miliárd ľudí.
Pravdaže, je potrebné ešte veľa urobiť v boji proti škodlivým účinkom pesticídov na životné prostredie a zdravie.
Zavádzanie nových produktov na trh je dlhý a vždy nákladný proces.
Pre priemysel je dobré, aby sa osvedčenia o schválení vydávali rýchlejšie, no Parlament sa právom pýta, či by členské štáty mali mať právo odmietnuť na svojom území určité produkty.
Priemysel sa zameriava na hlavné plodiny, tzv. veľkú päťku, a to ryžu, pšenicu, kukuricu, sójové bôby a bavlnu, pretože si pri nich môžu pokryť väčšinu nákladov.
Ale je samozrejme tiež dôležité riadne chrániť i menej pestované plodiny a Výbor pre priemysel v tejto veci vypracoval niekoľko dobrých návrhov.
Výbor tiež vypracúva niekoľko dobrých návrhov na zavedenie stimulačných podpôr na prechod k ekologickejším produktom.
To je tiež veľmi dôležité.
Mám ešte jednu pripomienku v súvislosti s používaním pesticídov.
Záväzné ochranné pásmo v šírke 10 metrov od vodných plôch nie je dobrý nápad pre niektoré členské štáty.
Preto vítam pozmeňovací a doplňujúci návrh predložený skupinou PSE.
Povrchová voda je teraz jedným z hodnotiacich kritérií pre schválenie a na tomto základe majú členské štáty samy právo vymedziť ochranné pásmo pre jednotlivé produkty.
Jedno s druhým, myslím si, že toto je pre Parlament vyvážené a realizovateľné stanovisko.
spravodajca Výboru pre právne veci požiadaného o stanovisko - (ES) Vážený pán predsedajúci, návrh Komisie o tejto správe mal dvojitý právny základ, a to konkrétne článok 37 ods. 2 o poľnohospodárskej politike, a článok 152 ods.
4 písm. b) o ochrane zdravia.
Výbor pre právne veci si tieto návrhy preštudoval. Zodpovedný výbor napríklad navrhol odstránenie článku 37 ods.
2 a zahrnutie článku 175 ods.
1, odstránenie článku 37 ods.
2, zachovanie článku 152 ods. 4 písm. b) a pridanie článku 175 ods.
1.
Pokiaľ ide o právny základ, kľúčový aspekt je zameraný na cieľ a obsah. Výbor pre právne veci vyjadril jednomyseľný názor, že platným článkom je článok 152 ods.
4 písm. b), a nie je potrebné odkazovať na článok 175 ods.
1.
Podľa nášho názoru je to úplne jasné a nie je potrebný ani dvojitý právny základ, ktorý navrhuje Komisia, ani dvojitý právny základ, ktorý navrhuje zodpovedný výbor. To, čo je naozaj potrebné, je zmienka o článku 152 ods.
4 písm. b), pretože účelom tohto návrhu smernice je ochrana ľudského zdravia.
spravodajkyňa Výboru pre vnútorný trh a ochranu spotrebiteľa požiadaného o stanovisko. - (DE) Vážený pán predsedajúci, ako spravodajkyňa stanoviska môjho výboru k návrhu pani Breyerovej, ktorý sa týka nariadenia o uvádzaní prípravkov na ochranu rastlín na trh, by som sa rada vyjadrila k návrhu.
V tomto návrhu nariadenia je dôležité, aby sme našli rovnováhu medzi týmito záujmami: na jednej strane sú to záujmy spotrebiteľov o zdravé potraviny, inými slovami o bezpečné prípravky na ochranu rastlín, ktoré neohrozujú verejné zdravie a životné prostredie, a záujem o čistú pitnú vodu; na druhej strane majú spotrebitelia záujem o spoľahlivé dodávky čerstvých a dostupných produktov, pričom chcú radšej ovocie a zeleninu pestovanú vo svojej krajine, než dovoz z krajín mimo EÚ, pretože pesticídy, ktoré sa v týchto krajinách používajú, sú len sotva kontrolované.
Naši poľnohospodári potrebujú určité prípravky na ochranu rastlín, ak chcú bojovať proti odporu.
No bez určitého množstva prípravkov na ochranu rastlín sa to urobiť nedá.
Zároveň chcú bezpečné prípravky bez rizika.
Preto sa domnievame, že preukázateľne karciogénne látky musia byť zakázané.
Pokiaľ ide o ďalšie licenčné kritériá, chceme sa spoliehať na vedecké dôkazy a náš prístup založiť na maximálnych hodnotách.
Vyvážené stanovisko je to, čo chráni našich spotrebiteľov, popričom zaručuje, že domáce ovocie a zelenina sú dostupné, a takisto sú predmetom adekvátneho testovania.
Pokiaľ ide o informovanie susedov, ak máme prísne licenčné kritériá a ak správne testujeme prípravky na ochranu rastlín, nechápem, prečo musíme absolvovať byrokratické procedúry na upozornenie susedov a miestnych obyvateľov na používanie prípravkov na ochranu rastlín, ak títo takéto informácie ani len nežiadajú.
Čo by mali spotrebitelia s takýmito informáciami robiť?
Ako majú poľnohospodári informovať všetkých svojich susedov a obyvateľov z okolia predtým, než aplikujú prípravky na ochranu rastlín?
Pre tieto dôvody jednoznačne nesúhlasím s návrhom Výboru pre životné prostredie, verejné zdravie a bezpečnosť potravín, ktorý má takéto požiadavky, a takisto som proti informačnej doložke od Komisie na oboznámenie spoločnosti, pretože ak máme bezpečné prípravky na ochranu rastlín, tieto byrokratické procedúry nie sú potrebné.
Dovoľte mi predniesť stručnú poznámku k pásmovému prístupu.
Ide nám o väčšiu harmonizáciu.
Je to hlavný bod Výboru pre vnútorný trh a ochranu spotrebiteľa.
Ustanovenia, ktoré v správe navrhuje pani Breyerová, budú mať za následok 27 vnútroštátnych licenčných oblastí.
Naším cieľom je harmonizácia s patričným ohľadom na názory členských štátov, ktoré si môžu toto povolenie prispôsobiť podľa svojich podmienok.
Preto dôrazne žiadam Parlament, aby túto harmonizáciu a návrh Komisie o zónovaní podporil.
spravodajca Výboru pre poľnohospodárstvo a rozvoj vidieka požiadaného o stanovisko. - (FI) Vážený pán predsedajúci, téma, o ktorej hovoríme, čiže použitie a umiestnenie pesticídov na trh, je veľmi vážna.
Je ústretová k otázke udržateľného poľnohospodárstva, ako aj k záležitostiam týkajúcich sa verejného zdravia.
Je preto poľutovaniahodné, že pán komisár pre poľnohospodárstvo a rozvoj vidieka sa v tejto chvíli tejto diskusie nezúčastňuje.
Celé tisícročia musí ľudstvo čeliť škodcom, burine a ochoreniam rastlín a plodín.
Obmedzili sa žatvy a rastliny a plodiny sa stali nevhodnými pre ľudskú spotrebu.
V uplynulých desaťročiach ľudstvo do určitej miery tieto ťažkosti prekonalo, najmä vďaka novým prípravkom na ochranu rastlín.
Zároveň však stále pretrvávajú obavy z ohrozenia zdravia.
Návrhy smernice, ktorú máme pred sebou, sú veľmi prísne.
Účelom nových nariadení je vo všeobecnosti zlepšenie situácie týkajúcej sa verejného zdravia.
Žiadne jasné analytické dôkazy o nebezpečenstvách ochorení rastlín a o burine, ktorým zvyknú pesticídy zabrániť, však neboli predložené.
To je obrovský nedostatok, pretože v takomto prípade to, čo je najlepšie, nemusí byť aj správne.
Udržateľné postupy v poľnohospodárstve by takto mohli byť spomalené.
Nepoužívanie pesticídov nie je nevyhnutne dobrou možnosťou, a to dokonca ani vtedy, ak ide o verejné zdravie.
v mene skupiny PPE-DE. - (FR) Vážený pán predsedajúci, téma, o ktorej dnes diskutujeme, je dôležitá, zložitá a chúlostivá.
Boj proti škodcom, ktorí požierajú a ničia plodiny, je nevyhnutnou výzvou z hľadiska potravinovej bezpečnosti, ako aj ochrany a zlepšenia stavu nášho životného prostredia.
Rozumné využívanie pesticídov je preto nevyhnutné.
Je dôležité, aby boli riziká s tým spojené posudzované vyvážene, a to s ohľadom na ľudské zdravie.
Je tiež dôležité, aby boli opatrenia na redukovanie používania pesticídov riadne naplánované Podľa mňa je návrh uznesenia o tematickej stratégii vhodnou odpoveďou na kľúčové otázky, s ktorými sa stretávame. Rád by som vzdal hold našej spravodajkyni, pani Irene Belohorskej a poďakoval za úzku spoluprácu pri príprave textu.
Vyžadujú sa určité pripomienky, pretože základný problém riadenia rizika je neoddeliteľný od otázky množstva použitých pesticídov.
Pevným základom musí byť odstraňovanie používania toxických alebo extrémne nebezpečných látok.
Pokiaľ ide o ostatné pesticídy, musíme uplatniť zásadu subsidiarity.
Povinnosťou členských štátov, fungujúcich v spoločnom európskom rámci, bude určiť si svoje vlastné ciele, harmonogramy a kritériá na znižovanie používaných množstiev.
Národné akčné plány uľahčia prispôsobenie sa konkrétnym okolnostiam v každej krajine.
Ochrana vodného prostredia je tiež nesmierne dôležitá. Tu musíme byť prísni a musíme vytvárať nárazníkové zóny v súlade s miestnymi podmienkami.
Nakoniec by som rád poukázal na to, že systém, ktorý chceme zaviesť, logicky ústi do smernice REACH.
Čo sa týka množstva pesticídov, podstatou našich argumentov by malo byť "tak málo, ako je možné, a tak veľa, ako je potrebné.”
v mene skupiny PSE. - (DA) Vážený pán predsedajúci, moji britskí kolegovia niekedy zvyknú hovoriť: "Jedno jablko denne, doktora von z dverí vyženie."
A takto by to malo byť!
Ovocie a zelenina patria zvyčajne medzi zdravé typy jedla, no nanešťastie, nie vždy je to pravda.
V mnohých prípadoch zostávajú zvyšky pesticídov v ovocí a zelenine a to má, prirodzene, priame negatívne následky na ľudské zdravie.
Téma, ktorou sa zaoberáme, je preto veľmi dôležitá.
V dôsledku toho je nevyhnutné, aby sme tieto prípravky používali udržateľným spôsobom, čím môžeme zredukovať ich použitie v prípadoch, kedy používame príliš mnoho pesticídov.
Ničíme našu prírodu, životné prostredie a zdravie, a zásoby podzemnej vody môžu byť kontaminované
Preto si myslím, že máme dôvod kritizovať Komisiu, a to najmä preto, že vy, pán Kyprianou, ste známy (aj v mojej krajine), ako človek, ktorý sa zaoberá záujmami spotrebiteľov, a ktorý urobil výrazne veľa pre ochranu životného prostredia a zdravia.
Nechápem, ako tu dnes môžete stáť a brániť návrh Komisie o zónovaní, ktoré prinúti európske krajiny znížiť úroveň ochrany životného prostredia takisto, ako ich prinúti znížiť úroveň ochrany spotrebiteľov.
Dovoľte mi uviesť pár príkladov toho, čo sa stane, ak akceptujeme návrh, ktorý ste predložili.
V Dánsku je povolených asi 100 druhov pesticídov.
Od začiatku 80-tych rokov sme znížili používanie pesticídov asi o 50 %.
Som si istý, že budete súhlasiť s tým, že toto je veľmi rozumné riešenie.
Ak váš návrh prejde, budeme nútení zdvojnásobiť množstvo pesticídov povolených v Dánsku.
Zdvojnásobiť množstvo!
To bude pravdepodobne znamenať, že bude pre nás čoraz ťažšie pokračovať v pití čistej podzemnej vody tak, ako to robíme teraz..
Túto otázku nevnímam ako čisto národnú.
Hovorím v mene celej Socialistickej skupiny v Európskom parlamente a, našťastie, aj v mene veľkej väčšiny, ktorá jasne vyjadrila svoje postoje v hlasovaní vo Výbore pre životné prostredie, verejné zdravie a bezpečnosť potravín.
Existuje mnoho príkladov.
V každej jednej zóne je samozrejme prípad, že každá krajina okrem jednej bude nútená shváliť pesticídy, ktoré v súčasnosti neschvaľujú.
Dovoľte mi uviesť príklad jednej plodiny: kukurica.
Vo Veľkej Británii sa na kukuricu používajú pesticídy, ktoré obsahujú približne 15 aktívnych látok.
V Maďarsku sa používa 57 aktívnych látok, zatiaľ čo v Poľsku sa používa 37 týchto látok.
Ak sa však návrhy Komisie uskutočnia, každá krajina schváli pesticídy, ktoré môžu obsahovať až 57 aktívnych látok.
To znamená, že vo Veľkej Británii bude úroveň aktívnych látok v pesticídoch štvornásobne vyššia.
Nemalo by byť úlohou EÚ nútiť krajiny, aby používali viac pesticídov.
Bude to mať vplyv na životné prostredie, na zdravie a na podzemné vody.
A to určite nemôže byť naším zámerom.
Dúfam, že podporíte to, čo sme navrhli vo Výbore pre životné prostredie, uľahčí to tiež fungovanie priemyslu.
To, čo sme prijali vo Výbore pre životné prostredie, je kompromis. Povieme nie vzájomnému povinnému schváleniu pesticídov, no povieme áno vzájomnému povinnému schváleniu faktov.
Okrem toho, nehovoríme len o zónach, ale aj o faktoch v celej Európe.
Toto oveľa viac uľahčí fungovanie priemyslu.
Zároveň dávame krajinám právo povedať nie, ak majú klimatické podmienky, ktoré vyžadujú, aby tak urobili.
Pokiaľ ide o cieľ znižovania, rád by som povedal pánovi Dimasovi, že je neuveriteľne pozitívne, ak sa zbavujeme najnebezpečnejších látok - látok, ktoré spôsobujú rakovinu, látok, ktoré vplývajú na vývoj dieťaťa atď.
Je prirodzené, že chceme tieto látky z trhu odstrániť.
Veď ani nie sú potrebné.
Okrem toho si myslím, že by sme sa mali pohnúť o krok vpred a vytvoriť všeobecný cieľ na znižovanie všetkých látok.
Toto by, samozrejme, malo byť niečo, o čom sa rozhoduje individuálne v každej krajine. No ak to prepojíme s európskymi cieľmi na znižovanie látok o približne 20 %, myslím že budeme úspešní.
Napriek všetkému stále verím, že sme v štádiu, kedy je to možné.
Pre zdravie a životné prostredie v Európe to bude veľmi dôležité.
Vzhľadom na ospravedlnenie sa Komisie za to, že nezaviedla tieto ciele na znižovanie, sme my predstavili index frekvencie zaobchádzania, ktorý zohľadňuje body, ktoré ste inak zdôrazňovali.
v mene skupiny ALDE. - (FR) Vážený pán predsedajúci, členovia Komisie, dámy a páni, je pravdou, že viaceré členské štáty už začali s opatreniami na zníženie rizík súvisiacich s pesticídmi, ale trendy v používaní pesticídov sú v každej krajine iné.
Určité látky, ktorých používanie je v niektorých členských štátoch zakázané, sú v týchto krajinách stále na trhu, pretože v iných krajinách sú stále povolené.
Je potrebné, aby sme zharmonizovali pravidlá, aby boli podmienky v celej Únii rovnaké.
Skupina ALDE je za prísnu kontrolu pesticídov, no pritom uznáva, že ich používanie je potrebou, ako aj realitou.
Máme niekoľko pozmeňujúcich a doplňujúcich návrhov, vďaka ktorým by mal byť text ľahšie uplatniteľný, pričom bezpečnejšie a nechemické alternatívy by mali byť podporované.
Moja skupina sa snaží zamerať na ciele znižovania množstva nebezpečných látok.
Podpísali sme pozmeňujúci a doplňujúci návrh k článku 4 o národných akčných plánoch, ktoré majú za cieľ znížiť frekvenciu aplikovania nebezpečných látok počas desiatich rokov o 20 % a zredukovať nebezpečné látky o 50 % do roku 2013.
Niekomu sa môže zdať paradoxné, že moja skupina predložila ďalší pozmeňujúci a doplňujúci návrh k článku 4, v ktorom ponúka členským štátom možnosť prístupu založeného na znižovaní rizík.
Toto je v skutočnosti realistickejší prístup, ale výpočty sú zložitejšie, než aké sú so znižovaním množstva.
Mysleli sme si, že je dôležité, aby sme predložili tento pozmeňujúci a doplňujúci návrh, pretože je to téma, ktorú by sme radi videli v prvom čítaní po hlasovaní v medziinštitucionálnej diskusii.
Teraz by som sa rád venoval niekoľkým špecifickým bodom.
Na ochranu vodných tokov by bolo logickejšie prijať opatrenia prispôsobené geologickému prostrediu, než určenie nárazníkových zón.
Hľadanie spôsobov na ochranu špecifických životných priestorov ako sú parky, detské ihriská a školské dvory je opodstatnené, pretože používanie pesticídov v blízkosti takýchto oblastí by malo byť obmedzené na množstvo, ktoré je len nevyhnutne potrebné, alebo by malo byť zakázané úplne a namiesto toho by mali byť uprednostňované nechemické metódy.
V zložitej otázke aplikácie prípravkov lietadlami, dáva návrh Európskej komisie, ktorým je zákaz okrem odôvodnených výnimiek, zmysel.
Text od Výboru pre životné prostredie je však prijateľný.
Chápem, že je potrebné informovať verejnosť o aplikovaní pesticídov, ale myslím si, že by malo byť na každom členskom štáte, aby si uvedomil, aká je povaha a miera informovanosti a aké sú najlepšie spôsoby jej aplikácie.
Zaoberáme sa tu množstvom rôznych typov terénov a množstvom rôznych prístupov, pri ktorých akýkoľvek pokus o štandardizovanie sa zdá byť nereálny.
Skupina ALDE sa snaží dosiahnuť rovnováhu, ktorej podstatou je, že nie jednotlivec, či už užívateľ alebo výrobca, by mal byť potrestaný, ale mali by byť zavedené prísne a dôsledné právne predpisy, ktoré by umožňovali používateľom pesticídov chrániť svoje plodiny. Umožňovali by tiež výrobcom predávať svoje produkty, ktoré budú menej škodlivé a spotrebiteľom by umožňovali nielen konzumáciu zdravých potravín, ale aj život v bezpečnom životnom prostredí.
v mene skupiny UEN. - (PL) Vážený pán predsedajúci, tri správy, ktoré sú prezentované, spája nerozdeliteľné puto.
Európska únia sa snaží urobiť všetko pre to, aby znížila negatívny vlpyv pesticídov na životné prostredie a aby zabránila ich prieniku do pôdy, do vody a do rastlín.
V posledných rokoch sa urobilo veľmi veľa na minimalizovanie týchto účinkov.
Osobitne dôležitú úlohu tu zohrali výskumné organizácie, ktoré vytvorili moderné prípravky, ktoré fungujú selektívnejšie.
Avšak, mali by sme pamätať na to, že v uplynulých rokoch bola kvalita pesticídov oveľa horšia a používali sa v oveľa vyšších dávkach, čiže znečistenie životného prostredia je dôsledkom aktivít z minulých rokov.
Preto musíme okrem nových smerníc doplniť existujúcu legislatívu smernicou o deaktivácii a zneškodňovaní zastaraných pesticídov.
Prosím o aktívnejší prístup k tejto problematike, keďže postupom času problémy neubúdajú, ale pribúdajú a riziká takisto, ako sme mohli vidieť na poslednom fóre MVO v Kišiňove.
v mene skupiny Verts/ALE. - (FR) Vážený pán predsedajúci, páni komisári, chcela by som zagratulovať pani Breyerovej k vynikajúcemu výsledku, ktorý dosiahla, no nemôžem obraňovať tých, ktorí podporujú používanie pesticídov, pretože je nesmierne dôležité, aby sme sa zbavili nebezpečných látok z nášho životného prostredia a z našich tiel.
Dúfam, že Európsky parlament v budúcnosti podporí najperspektívnejšie postoje k tejto otázke a nepodľahne najnovšiemu volaniu výrobcov, ktorí zastupujú smrtiaci priemysel.
Odstránenie karciogénnych, mutagénnych a reprotoxických pesticídov a látok, ktoré oslabujú a poškodzujú náš nervový, hormonálny a imunitný system, je nepochybne zdravým cieľom.
Takisto by sme mali prijať snahu našich kolegov, ktorí sa usilujú dosiahnúť informačnú transparentnosť pre spotrebiteľov, ktorí sa stali "nevinnými obeťami” týchto nebezpečných látok.
Páni komisári, je určite najvyšší čas prijať opatrenia.
Nikdy predtým sa insekticídy, fungicídy a herbicídy rôznych typov nepoužívali tak systematicky ako dnes.
Stačí sa pozrieť len do Francúzska, kde situácia, ktorú môžeme opísať ako "kolektívne rozhodovanie” štátu a chemického priemyslu v otázkach verejnej politiky o pesticídoch uspela v tom, že odsúva na okraj očakávania obyčajných ľudí o verejnom zdraví a zdraví životného prostredia, pričom sa neberie ohľad na výsledky výskumov o toxicite životného prostredia, ani na štatistické štúdie, ktoré ukazujú prepojenia medzi chemickými látkami a patologickými podmienkami. Do úvahy sa neberú ani nedávne varovania lekárov, napríklad počas Parížskej výzvy a fóra o životnom prostredí v Grenelle vo Francúzsku.
Priemysel sa snaží urobiť maximum pre zmenšenie vplyvu pesticídov.
Preto po znečistení vodných tokov herbicídom atrazín, o ktorom už počul každý, a po jeho roznášaní včelami, sa chemický priemysel snaží utajiť skutočnosť, že Francúzsko je stále na prvom mieste v používaní pesticídov v Európskej únii.
Každý rok prenikne do životného prostredia vo Francúzsku 70 000 až 80 000 ton pesticídov.
V súvislosti s "balíkom pesticídov”, na rozdiel od smernice REACH, poslanci tohto Parlamentu nedovolia, aby boli zdiskreditovaní.
Nároky obyčajných ľudí neoslabli, o čom svedčí obrovské množstvo korešpondencie, ktorú dostávame, a v ktorej nás žiadajú o rýchle a rázne konanie.
Ozývajú sa nám ľudia, ktorí zdôrazňujú nebezpečenstvo vdychovania pesticídov, ktoré na juhu Francúzska striekajú pestovatelia zeleniny, iných zase znepokojuje enormné používanie herbicídov vo verejných parkoch a záhradách, pričom žiadajú, aby boli vyhlásené za zóny bez pesticídov.
v mene skupiny GUE/NGL. - (CS) Vážené dámy a vážení páni, chcel by som zablahoželať pani spravodajkyni Belohorskej k jej správe o Tematickej stratégii trvalo udržateľného využívania pesticídov.
Myslím si, že sa jej podarilo vypracovať dokument, ktorý zohľadňuje a vyvažuje nutnosť trvalo udržateľnej konkurencieschopnej poľnohospodárskej produkcie v Európe a zároveň presadzuje taký spôsob využívania pesticídov, ktorý má čo najmenší negatívny vplyv na ľudské zdravie a životné prostredie.
Vítam skutočnosť, že do správy bol zahrnutý pozmeňujúci a doplňujúci návrh týkajúci sa zásady predbežnej opatrnosti s ohľadom na ľudské zdravie a ochranu krajinného a vodného ekosystému, ktorý som spoluinicioval.
Rovnako ako pani spravodajkyňu Belohorskú, aj mňa mrzí to, že hoci najdôležitejším výsledkom očakávaným od tematickej stratégie má byť obmedzenie negatívnych vplyvov používania pesticídov na ľudské zdravie, stratégia sa zaoberá zdravotnými dôsledkami len okrajovo.
Som presvedčený, že bude na Komisii, aby v budúcnosti dokončila prácu v tomto smere.
Z hľadiska bezpečnosti a ochrany zdravia pri práci vítam tie body správy, ktoré zdôrazňujú nutnosť náležitej informovanosti, ale aj potrebu zodpovedajúcich ochranných prostriedkov a pravidelných kontrol aplikačných zariadení.
Som presvedčený, že týmto dostávame do rúk nástroj s mnohými konkrétnymi účinnými mechanizmami na obmedzenie a bezpečnejšie používanie pesticídov.
v mene skupiny IND/DEM . - (NL) Vážená pani predsedajúca, v diskusiách o pesticídoch som sa vždy snažil zaujať vecný a objektívny postoj k záujmom ochrany životného prostredia, ako aj k záujmom výrobcov a spotrebiteľov.
Rád by som sa teraz podrobnejšie venoval niektorým aspektom týchto správ.
Podľa jedného z návrhov by mala byť politika založená na obmedzení používania pesticídov.
Mám k tomu skeptický postoj.
Určite je možné znížiť množstvo pesticídov, ale často sú to práve najpoužívanejšie pesticídy, ktoré sú najmenej nebezpečné.
V takom prípade zostáva hrozba viac menej rovnaká.
Som skôr zástancom politiky, ktorá sa zakladá na znížení rizika.
Holandsko sa riadi takouto politikou od roku 2000 a vďaka tomu sa nám podarilo znížiť hrozbu pre životné prostredie o 86 %.
Ďalšou nevýhodou obmedzovania využitia pesticídov je skutočnosť, že k dispozícii máme menej druhov a rezistencia voči nim sa vytvára rýchlo.
Ďalším bodom je zavedenie nárazníkových zón v okolí vodných tokov.
Výbor pre životné prostredie, verejné zdravie a bezpečnosť potravín schválil návrh na vytvorenie desať metrovej nárazníkovej zóny.
V krajine, ktorá má množstvo vodných plôch, ako Holandsko, predstavuje týchto desať metrov problém.
V skutočnosti to znamená, že na 35 % poľnohospodárskej pôdy sa nemôže vykonávať postrek.
Nakoniec by som chcel zdôrazniť, že nielen norma, ale bezpochyby aj jej uplatnenie je dôležité.
V súčasnosti je v tejto oblasti medzera, čo je zjavné v prípade výrobkoch určených na konzumáciu, kde sa pravidelne stretávame s tým, že danú normu nespĺňajú, a to ani v Európskom parlamente.
v mene skupiny ITS. - (DE) Vážená pani predsedajúca, ako všetci vieme, už dlhý čas sa predpokladá, že jestvuje spojenie medzi pesticídmi používanými v poľnohospodárstve ako aj geneticky modifikovanými potravinami na jednej strane, a niektorými chorobami na strane druhej.
A keď už pesticídy tu a tam nachádzame v pitnej vode, je bezpochyby najvyšší čas poriadne roztočiť pomaly sa krútiace kolesá byrokracie v EÚ.
Ešte sa ukáže ako ďaleko sme schopní v skutočnosti ísť, aby sme splnili súčasný zámer znížiť používanie chemických látok na ochranu rastlín.
Všetci, prirodzene, dobre poznáme ambiciózne ciele, ktoré nakoniec nie sú dosiahnuté.
Domnievam sa však, že plánovaná náhrada karcinogénnych látok nie je ani zďaleka takým úspechom ako sa o nej tvrdí, práve naopak, podľa môjho názoru je to naliehavý problém.
V podstate náhrada týchto látok prichádza s veľkým oneskorením.
Ak uvážime, že množstvo pesticídov využívaných v EÚ predstavuje štvrtinu z ich celosvetovej spotreby napriek tomu, že EÚ má iba 4 % z celosvetovej ornej pôdy, problém je ihneď jasný.
Táto štatistika zároveň dokazuje, že podporné programy EÚ zjavne vedú tradičné poľnohospodárstvo nesprávnym smerom.
Spotrebitelia majú určité podozrenie - a nie je úplne nepodložené - že vynaliezavý poľnohospodári sa pokúšajú obísť stanovené horné limity kombinovaním schválených prípravkov na ochranu rastlín.
Vzhľadom na nedostatok výskumu v oblasti interakcie týchto prípravkov je najvyšší čas zasiahnuť a obmedziť takéto praktiky.
Okrem toho je potrebné zvrátiť neustále sa zvyšujúce maximálne koncentrácie objavujúce sa v posledných rokoch vzhľadom na narastajúcu hrozbu ktorú predstavujú pre rizikové skupiny, ako sú napríklad deti.
Dovoz organických výrobkov z opačnej strany zemegule je nielen v rozpore s rôznymi environmentálnymi cieľmi, ale aj jednou z príčin zvýšeného objemu dopravy ako aj neustálych obvinení voči zavádzajúcej podpornej politiky Únie.
Naše podporné programy by mali byť preto prehodnotené, najmä pokiaľ ide o poskytovanie pomoci tým európskym poľnohospodárom, ktorí sa vyhýbajú používaniu pesticídov.
Ak namiesto toho budeme aj naďalej poľnohospodárov trápiť byrokratickými prekážkami, nemôžeme byť prekvapení, keď sa nakoniec s pocitom frustrácie vzdajú, kým Brusel ostáva v údive nad kritickým zmenšovaním sa poľnohospodárskej komunity.
Vážená pani predsedajúca, som v pokušení povedať, že politický pesticíd, ktorý by si vedel dať rady s agresívnou burinou v podobe smernice EÚ, by nám všetkým preukázal službu.
Keď sa pozerám na niektoré z týchto zmien a doplnení a návrhov, napríklad návrh pravidla desiatich metrov, vidím tam výraznú neprimeranosť.
Domnievam sa, že si musíme priznať niektoré skutočnosti.
Bez kontrolovaného použitia pesticídov v našom poľnohospodárstve vytlačíme viac potravinovej produkcie do menej regulovaných oblastí sveta, čím ohrozíme kvalitu a bezpečnosť potravín.
Pre niektorých je možno ešte zaujímavejšie, že bez fungicídov a herbicídov určených na ochranu a ošetrenie kvalitných trávnikov by mnohé golfové a bowlingové ihriská ostali zamorené burinou a boli by prakticky nepoužiteľné.
Áno, kontrola pesticídov je nevyhnutá, ale naše opatrenia musia vychádzať zo spoľahlivých vedeckých poznatkov a byť použiteľné nielen v oblasti poľnohospodárstva, ale aj v bežnom živote.
Som presvedčený, že razantné pravidlá upravujúce používanie pesticídov u nás sú primerané, a preto budem hlasovať proti zmenám založeným na dogmách, ktorých zavedenie by si niektorí želali.
(FR) Vážená pani predsedajúca, vážení členovia Komisie, je to škoda, že predstavitelia poľnohospodárskeho sektora nie sú zapojení do tejto rozpravy. Bolo by totiž nesmierne zaujímavé, vzhľadom na nedávnu reformu spoločnej poľnohospodárskej politiky, počuť tiež ich názor.
Našou úlohou je nielen zabezpečiť budúcnosť poľnohospodárstva v Európe a kvalitu ako aj kvantitu potravinárskej výroby, ale aj podporovať výskum a zabezpečiť ochranu údajov.
Najväčšou výzvou samozrejme zostáva ochrana zdravia ľudí a zabránenie hromadeniu jedovatých splodín vo vode a životnom prostredí.
Predmetom nášho záujmu by malo byť tiež zdravie poľnohospodárov a ich rodín, ktorí potrebujú lepšiu ochranu, pretože sú to práve oni, kto prichádza do priameho kontaktu s týmito výrobkami a rady, ktoré sa k nim dostávajú, sú väčšinou od firiem predávajúcich pesticídy.
Tieto spoločnosti ich sotva informujú o skutočnosti, že výskumníci si začali klásť otázky týkajúce sa spojitosti medzi požívaním pesticídov a ustavične narastajúcim výskytom niektorých zdravotných ťažkostí ako sú Parkinsonova choroba, Alzheimerova choroba, rakovina prostaty, mozgové nádory a vrodené deformácie.
Preto bude absolútne nevyhnutné, aby boli stanovené prísne pravidlá umiestňovania výrobkov na trh.
Mali by sme zároveň podporovať výskum prostredníctvom náležitých opatrení na zabezpečenie ochrany údajov, ako aj propagovať výskumné programy zamerané na biologické prostriedky kontroly škodcov, ktoré sú dobrým príkladom inovácie.
Napokon, tieto výrobky by mali byť cenovo dostupné pre poľnohospodárov.
Moja posledná myšlienka, pán komisár, sa týka ochrany včiel. Dlhodobé hodnotenia ustanovené v smernici 91/414 neboli vykonané.
Mať pravidlá a smernice jednoducho nestačí, musia byť aj uplatnené, a preto potrebujeme systémy, ktoré zaistia ich uplatňovanie.
Súhlasím, že regulácia umiestňovania týchto výrobkov na trh je najdôležitejšia, ale chcem poznamenať, pani predsedajúca, že počas tejto ohnivej diskusie sú snahy o lobing zo strany chemického priemyslu, hoci nie časté, poburujúce.
(FR) Vážená pani predsedajúca, vážení členovia Komisie, dámy a páni, všetky údaje týkajúce sa zdravia a životného prostredia, ktoré máme k dispozícii, a ktoré nemám v úmysle dnes vymenovať, musia bezpodmienečne prinútiť tento Parlament, aby podnikol rozhodné kroky vo veci pesticídov a podmienok ich používania.
Je nevyhnutné, aby boli tieto kroky založené na merateľných cieľoch.
Z diskusií, ktoré sa konali pred hlasovaním na plenárnom zasadnutí, je zrejmé, že medzi jednotlivými členskými štátmi sú veľké rozdiely pokiaľ ide o ich postupy a tiež prístup k politike. Vzhľadom na to sme sa dohodli na kompromise vo vzťahu k určitým záležitostiam ako aj na uplatnení subsidiarity.
Očakávam, že si nebudeme robiť ilúzie o subsidiarite, pretože bude mať za následok flexibilitu, ktorá sa ľahko môže stať zámienkou na oslabenie našich prístupov a obmedziť ich na minimálny prejav politickej a verejnej vôle, ktorá sa tu dnes vyjadruje najmä pokiaľ ide o problémy spojené s vystavovaním sa nebezpečenstvu a rozsahom nárazníkovej zóny v okolí vodných tokov.
Ak má mať subsidiarita zmysel vo vzťahu k pesticídom, potom musí podporovať komplexnejšie myslenie týkajúce sa problémov poľnohospodárstva a životného prostredia v každom európskom regióne.
To vyžaduje zintenzívnenie výskumu a transfer technológií, zapojenie všetkých zainteresovaných vrátane poľnohospodárov, výskumných pracovníkov, mimovládnych neziskových organizácii, odborníkov na zdravie a zástupcov potravinárskeho priemyslu, ďalej vykonávanie výskumu v každej geografickej oblasti, spoločné určovanie najlepších postupov a alternatív bez použitia chemických látok, ktoré sú vhodné pre pôdu, podnebie a plodiny.
Je len zopár regiónov, kde sa tieto činnosti vykonávajú.
Preto navrhujem, aby Komisia podporila zavedenie takéhoto prístupu a napomáhala výmenu skúseností a zároveň zabezpečovala, aby boli európske zákony náležite uplatňované.
(DE) Vážená pani predsedajúca, mnohí z mojich parlamentných kolegov sa domnievajú, že potrebujeme prísne pravidlá týkajúce sa chemických látok na ochranu rastlín. Majú pravdu, zároveň však nesmieme opomínať vplyv legislatívy, ktorú prijímame.
Faktom je, že výrobky na ochranu rastlín sú dôležitou súčasťou súčasného poľnohospodárstva.
Ako príklad si zoberme smernicu o autorizácii.
Práve sa zaoberáme zákazom celej skupiny aktívnych látok na základe kritérií vylúčenia, jednoducho iba kvôli abstraktnej predstave o ich škodlivosti.
Tento prístup nezohľadňuje reálne riziko, ktoré predstavuje ich použitie v poľnohospodárstve.
Vedie nás k zakazovaniu aktívnych látok, ktoré v praxi vôbec nepredstavujú problém.
V dôsledku tohto nebudeme mať v budúcnosti k dispozícii dostatok aktívnych látok, aby sme patrične bojovali proti škodcom.
Ak sa bude používať iba málo aktívnych látok, odolnosť proti pesticídom sa bude vyvíjať omnoho rýchlejšie.
Nezostanú nám žiadne spoľahlivé prostriedky na zvládnutie problémov so škodcami.
A to sú pravdepodobne tie nové vrcholy, o ktorých sa zmienila pani Breyerová.
Keď dosiahneme tento stupeň, ochrana zásobovania potravinami v Európe sa prepadne ešte hlbšie.
Namiesto zavádzania všeobecných zákazov by sme mali zaistiť spoľahlivosť postupov udeľovania licencií, ktoré preskúmajú reálne riziko spojené s používaním každej látky.
Nasledujúci príklad sa týka strategického prístupu k tomuto problému, v rámci ktorého obhajujeme všeobecný celoeurópsky plán zameraný na zníženie použitia výrobkov na ochranu rastlín.
A to nemá vôbec nič spoločné s nebezpečenstvom, ktoré so sebou prináša ich použitie.
Komisia stanovila ciele na zníženie reálnej hrozby.
To je dobra myšlienka, ktorú by sme si mali zachovať.
Koniec koncov, mali by sme sa sústrediť na to, čo je uskutočniteľné, najmä účinnú kontrolu škodcov prepojenú s patričným rizikovým manažmentom.
Predsa len je to všetko aj o tom, ako v budúcnosti uspokojiť narastajúcu potrebu surovej zeleniny.
V minulosti pomohli inovatívne výrobky na ochranu rastlín rásť výrobe rýchlejšie ako dopyt po ornej pôde.
Naším cieľom v budúcnosti by nemala byť snaha túto situáciu zvrátiť.
- (LT) Naozaj si nemyslím, že by ste v tejto miestnosti alebo v tomto Parlamente našli jediného človeka, ktorý by tvrdil, že ekológia, zdravé životné prostredie a ľudské zdravie nie sú dôležité.
Neverím, že by nejaký európsky občan niekedy také niečo povedal.
Napriek tomu, dámy a páni, pri prijímaní rozhodnutí, v diskusiách o legislatíve a pri tvorbe a zavádzaní pravidiel, ktoré musí dodržiavať niekoľko státisícov ľudí, a ktoré nepochybne ovplyvnia životy miliónov ľudí, nemôžeme vychádzať z emócií a dobrých úmyslov.
Je potrebné, aby sme tento cieľ dosiahli vyváženým a rozumným spôsobom.
Jedným z kľúčových cieľov stanovených pre poľnohospodársky sektor je dodávanie kvalitných potravín za prijateľné ceny.
EÚ je známa vysokou úrovňou kvality potravinárskej výroby a prísnymi pravidlami poľnohospodárskej produkcie, ktoré ukladá svojim členským krajinám.
Na druhej strane je poľnohospodárstvo v EÚ pod neustálym tlakom - musí byť konkurencieschopné a vyrábať kvalitné poľnohospodárske produkty.
V diskusiách o pravidlách týkajúcich sa ochrany rastlín nemôžeme tieto faktory opomínať.
Stanovisko Komisie a Výboru pre poľnohospodárstvo a rozvoj vidieka splnilo očakávania všetkých zúčastnených strán.
Jednako však, navrhnuté zmeny alebo zmeny zavedené v čase, keď prebiehala diskusia vo Výbore pre životné prostredie, verejné zdravie a bezpečnosť potravín, vyvolali vážne obavy.
Prijatie týchto pozmeňujúcich a doplňujúcich návrhov môže mať nedozerné následky.
Predstavujú nebezpečenstvo nielen pre poľnohospodárstvo a potravinársky priemysel, ale aj samotnú prírodu.
Znamená to, že geneticky modifikované potraviny vstúpia na európsky trh?
V prípade, že by bolo 90 % výrobkov na ochranu rastlín stiahnutých z trhu, malo by to obrovský vplyv na tradičné plodiny.
Dámy a páni, ešte raz vás vyzývam, aby ste pri svojom rozhodovaní vychádzali zo spoľahlivých vedeckých dôkazov a osvedčených metód, a nie z rôznych fám a emócií.
Dúfam, že váš hlas bude odrazom názoru zúčastnených strán s vyváženým a zodpovedajúcim záverom, ktorý nebude mať za následok zničené poľnohospodárstvo, občanov EÚ bez európskych potravín a milióny ľudí bez práce v mene ochrany životného prostredia.
(DA) Vážená pani predsedajúca, zajtra skoro ráno idem do potravín, aby som si kúpil pitnú vodu vo fľaši.
Ľudia v mnohých krajinách to robia tiež, pretože zdroje podzemnej vody boli zamorené znečistením.
Voda prechádza chemickým čistením, akoby bola špinavým kabátom.
Ďalej sa upravuje chlórom a chutí rovnako nepríjemne, ako je drahá.
V Dánsku máme výdatný prameň krištáľovo priezračnej podzemnej vody.
Pijeme ju priamo bez toho, aby najskôr prešla úpravňou vody.
Je zdravšia ako fľašková voda, chutí lepšie a je omnoho, omnoho lacnejšia.
To však tiež znamená, že musíme na ňu dávať pozor a zamedziť postreky proti škodcom v prípadoch, kde by pesticídy mohli preniknúť do podzemnej vody.
Dánsko preto zakázalo 13 druhov pesticídov, z ktorých 12 sa vyskytuje aj v pitnej vode.
V tomto by sme chceli pokračovať, a preto prosím, aby moji parlamentní kolegovia hlasovali za pozmeňujúci a doplňujúci návrh, ktorý umožňuje vymedzenie ochranných zón.
Tento návrh už bol schválený v predchádzajúcich smerniciach, Teraz to musíme zopakovať, aby neboli zrušené.
Napokon, získali sme podporu veľkej väčšiny tu v Parlamente a následne aj predsedu Komisie, José Manuela Barossa.
Ďakujeme!
Nepodporila nás dánska komisárka pre poľnohospodárstvo, ktorá spolu s dánskou ministerkou potravín, poľnohospodárstva a rybolovu (tiež členkou dánskej liberálnej strany Venstre) radšej podporuje poľnohospodárov v ničení pitnej vody.
Je veľmi krátkozraké usilovať sa o trochu vyššie výnosy obilia a potom platiť miliardy dánskych korún za čistenie podzemnej vody.
Zmluva uvádza, že platiť budú sami znečisťovatelia.
To navrhujem v pozmeňujúcom a doplňujúcom návrhu a prosím mojich kolegov, aby podporili požiadavky Zmluvy.
Nikto nemá právo znečisťovať našu spoločnú pôdu a vodu.
(ES) Vážená pani predsedajúca, vážení členovia Komisie, návrh smernice, ktorý vypracovala Európska komisia ako náhradu smernice 91/414/ES ponúka lepšie zladenie autorizačných postupov a zároveň zabezpečuje ochranu spotrebiteľa.
Avšak závery, ktoré boli vyvodené v rámci Výboru pre životné prostredie nielenže neberú ohľad na cieľ lepšieho zosúladenia, ale neospravedlniteľným spôsobom obmieňajú opatrenia zamerané na ochranu spotrebiteľa a životného prostredia.
Správa je postavená na úplnom nedostatku dôvery v súčasné spôsoby poľnohospodárskej výroby v Európskej únii.
Nie sú to však len poľnohospodári, kto bude s najväčšou pravdepodobnosťou trpieť, budú to aj spotrebitelia, pretože množstvo plodín nedokáže prežiť, bude nevyhnutný dovoz, čo sa následne prejaví na bezpečnosti potravín.
Nebola dostatočne zvážená skutočnosť, že schválenie a používanie výrobkov na ochranu rastlín už podlieha prísnym kontrolám Európskeho úradu pre bezpečnosť potravín ako aj príslušných úradov v členských štátoch.
Navyše, týmto návrhom sa mení počet aktívnych látok z 1 100 povolených v roku 1991 na 148, ktoré sú uvedené v Prílohe I tohto návrhu.
Z týchto 148 látok je iba 34 insekticídov, nematocídov prípadne akaricídov, čo sú najpotrebnejšie látky používané v poľnohospodárstve v európskych oblastiach Stredozemného mora, kde je stupeň napadnutia hmyzom najvyšší v celej Európe.
Hmyz nepredstavuje len nebezpečenstvo pre rastliny, ale je tiež prenášačom závažných ochorení ľudí.
Návrh Komisie rozdeliť Európsku úniu na tri zóny s cieľom zabezpečiť vzájomné uznávanie prostriedkov na ochranu rastlín by mal byť obnovený.
Kritériá vylúčenia pesticídov musia vychádzať z vhodných analýz rizika.
Bez analýzy rizika nie je možné určiť vplyv týchto látok na ľudské zdravie a životné prostredie.
Nakoniec by som chcela zdôrazniť, že dávka určuje jed.
(FR) Vážená pani predsedajúca, vyzdvihujem dnešnú rozpravu, pretože v stávke nie je nič menej než naša vízia budúcnosti európskeho poľnohospodárstva a potreba posunúť sa od intenzívneho poľnohospodárstva, ktoré zjavne prináša priveľa znečistenia, k trvalo udržateľnej poľnohospodárskej výrobe, ktorá berie ohľad na biologickú rôznorodosť.
Je to výzva, ktorú musí Európa prijať z troch dôvodov: po prvé, vzhľadom na skutočnosť, že sa objavuje viac rozhorčenia a zdravotných rizík, verejná mienka je namierená proti použitiu pesticídov; po druhé, väčšina poľnohospodárov chce, aby im Európska únia pomohla zmeniť ich obvyklé postupy, aby nemuseli voliť medzi zachovaním svojho zdravia a zvyšovaním výnosnosti a po tretie, chovatelia včiel v celej Európe sa dožadujú prísnejších zákonov na zastavenie predaja pesticídov, ktorých dôsledky na včely neboli prehodnotené.
Je preto nevyhnutné, aby bol tento smelý postoj Výboru pre životné prostredie potvrdený v zajtrajšom hlasovaní o troch správach od Hiltrude Breyerovej, Christy Klaßovej a Ireny Belohorskej.
Musíme potvrdiť, že zdravie a životné prostredie sú najdôležitejšie, že potrebujeme konkrétne opatrenia na ochranu tých najzraniteľnejších, že najnebezpečnejšie látky budú podliehať zásade predbežnej opatrnosti, že používanie nechemických náhrad bude naozaj podporované a že letecké postreky budú v princípe zakázané.
Jednoducho musíme premeniť na reálne činy obavy mnohých mužov a žien v Európe, ktorí, ako uviedla pani Islerová-Béguinová, nám napísali a vyzývajú nás, aby poľnohospodárstvo v budúcnosti nebolo závislé od chemických látok.
(PL) Vážená pani predsedajúca, používanie výrobkov na ochranu rastlín - pesticídov - je nevyhnutné za určitých okolností.
V Poľsku prevažujú menšie poľnohospodárske podniky, ktorých majitelia, kvôli nedostatku finančných prostriedkov, šetria na drahých pesticídoch, čo niekedy vedie k veľkým stratám spôsobeným škodcami.
Som zástancom všetkých aktivít zameraných na podporu rozumného používania prostriedkov na ochranu rastlín vrátane rád, školení, výskumu, finančnej podpory na zakúpenie moderného zariadenia na ochranu rastlín, zavedenie náhradných výrobkov, ktoré pomáhajú chrániť životné prostredie a zdravie a ktoré sú zlučiteľné so záujmami poľnohospodárov.
Tam, kde existuje hrozba straty úrody, môže ignorancia a nedostatok náležitej pomoci poľnohospodárom viesť k nekontrolovateľnému používaniu pesticídov.
Problémami, ktoré máme už dlhý čas a ktoré sme ešte úplne nevyriešili, sú rekultivácia pôdy a skládky vysoko jedovatých pesticídov, ktoré sa vyskytujú alebo vyskytovali v krajinách bývalého sovietskeho bloku.
Kontaminujú vodu aj pôdu, a preto by táto príťaž mohla znížiť účinnosť opatrení navrhovaných v týchto dokumentoch.
(PL) Vážená pani predsedajúca, výrobcovia, ktorí sú nútení vytvárať vynikajúco vyzerajúce potraviny prichádzajú s pesticídmi, ktoré sú škodlivé nielen pre životné prostredie a hospodárstvo, ale aj pre ľudské zdravie.
Očakávam, že dokumenty, ktoré prerokovávame, budú viesť k zlepšeniu kvality konzumovaných potravín a podporia používanie organických výrobných metód s väčším využitím prirodzených hnojív na výživu pôdy.
Navyše, v súvislosti s bezohľadnými a neetickými praktikami týkajúcimi sa vyvážania látok, o ktorých škodlivosti sa vie, do krajín tretieho sveta, chcela by som citovať známe poľské príslovie:"Nerob druhým to, čo nechceš, aby oni robili tebe”.
Je to veľmi dôležité, lebo nebezpečné pesticídy sa nám vracajú vo forme potravinových výrobkov, ktoré bohaté krajiny lacno nakupujú a ktoré ničia zdravie ľudí.
Okrem všeobecných inštrukcií, stratégie trvalo udržateľného používania pesticídov by mali byť pripravované na národnej úrovni, kde je možné podniknúť vhodné kroky.
Zníženie počtu výrobkov na ochranu rastlín by malo byť výraznejšie v tých oblastiach, kde sa používa viac pesticídov.
(SK) Za mimoriadne cenné však považujem aj požiadavky všetkých troch správ na vysokú kvalifikovanosť ľudí vo všetkých fázach manipulácie pohybu pesticídov.
Akčné plány, integrované riadenie, prísnosť pri importoch sú taktiež veľmi pozitívne príklady všetkých správ.
Ale formulácie zákazu leteckých prostriedkov a zároveň možností leteckých prostriedkov si žiadajú jasné, predpokladám, oznamovacie dikcie.
Podobne aj zámery v kvantifikovaných obmedzeniach nie sú zrozumiteľné a neselektívnym uplatnením otvárajú mnohé riziká.
Napríklad v Slovenskej republike sa aplikuje priemerne na jeden hektár menej než 1 kg pesticídov, pričom v iných krajinách je to až 8 kg.
Teda sú krajiny, kde treba naozaj znižovať, a sú krajiny, kde treba dokonca zvýšiť používanie.
Navrhujem preto využiť pri hlasovaní odporúčania Európskej asociácie ochrany rastlín, prípadne v prvom čítaní nepodporiť správy 347 a 359 a ponechať predložené vyvážené návrhy Komisie.
(NL) Vážená pani predsedajúca, vážení členovia komisie, dámy a páni, je čas, aby sme dali podobu tematickej stratégii o trvalo udržateľnom používaní pesticídov a tiež začali časť z nej ihneď uplatňovať.
Vzhľadom na značné dôsledky na kvalitu potravín, verejné zdravie, životné prostredie a trvalú udržateľnosť poľnohospodárstva - všetky záležitosti hlavného záujmu - venovala celá naša skupina ako aj naši spravodajcovia a tieňoví spravodajcovia veľa času tomuto balíku.
Rada by som spomenula najmä štyri body.
Po prvé, ďalšie znižovanie používania pesticídov je rozumné.
To v skutočnosti musí viesť k menšiemu vplyvu na životné prostredie a vzhľadom na to, sme proti jednoduchému zníženiu používaného množstva.
Chceme zníženie reálneho vplyvu na základe vedeckého prehodnotenia rizika.
Po druhé, máme podobný názor na bezpostrekové zóny v okolí vodných tokov.
Aj tu zastávame prístup založený na analýze rizika a domnievame sa, že členské štáty sú schopné urobiť zodpovedné rozhodnutia lepšie ako my, a to sčasti na základe kritérií ustanovených v rámcovej smernici o vode.
Po tretie, zaujímalo by ma, prečo by sa tento Parlament, ktorý je predsa obhajcom vnútorného trhu s vysokým stupňom ochrany spotrebiteľa, zdravia a životného prostredia, postavil proti prvému kroku k harmonizácii v tejto oblasti.
Zastávame myšlienku vytvorenia zón s vnútorným vzájomným uznávaním, ktoré navrhuje Komisia a radi by sme tiež zaznamenali dobrovoľné vzájomné uznávanie medzi zónami.
Nakoniec, sme proti všeobecnému poskytovaniu informácií susedným štátom, ktoré vo svojej správe obhajuje pani Breyerová.
Nielenže sú tieto informácie zbytočné pre prísne regulované činnosti, spôsobujú zbytočné znepokojenie a frustráciu.
Samozrejme cieľom nemôže byť posun k niečomu ako súkromné uplatňovanie.
To je typ spoločnosti, ktorú nechceme podporovať a ani nepodporujeme.
(PL) Vážená pani predsedajúca, dnešná rozprava je nesmierne dôležitá pre európske poľnohospodárstvo a ochranu životného prostredia.
Mnohí ľudia sú zástancami používania pesticídov a mnohí sú proti.
Ja sa však domnievam, že hlavnou zásadou, ktorou by sa mali riadiť poľnohospodári, je používanie čo najnižšieho možného množstva pesticídov, a iba tých látok, ktoré sú nevyhnutné. Hlavnou zásadou pre distribútorov by mala byť zásada bezpečnosti ako najvyšší princíp pokiaľ ide o životy a zdravie spotrebiteľov vždy, keď zavedenie nových pesticídov vzbudzuje obavy či už rozpornosťou výsledkov vedeckého výskumu, alebo nedostatkom času, ktorý je potrebný na konečné stanovenie nezávadnosti konkrétneho výrobku alebo látky pre ľudí a živočíchov.
Domnievam sa, že v kontexte trvalo udržateľného využívania pesticídov treba predovšetkým urobiť nasledujúce kroky: Komisia ako aj členské štáty by mali zabezpečiť pravidelné školenia a poradenské a vzdelávacie programy, ktoré by boli aspoň sčasti financované výrobcami pesticídov.
Je potrebné zabezpečiť koordinované monitorovanie a zber údajov pokiaľ ide o škodlivé vplyvy pesticídov na ľudské zdravie a životné prostredie. Toto by malo zahŕňať aj dlhodobé výskumné programy a ukladanie sankcií znečistovateľom.
Treba vytvoriť koordinovaný systém zberu údajov týkajúcich sa výroby, dovozu, vývozu, predaja, distribúcie a používania pesticídov, ktorý by bol prístupný aj verejnosti.
Treba podporovať poľnohospodárske metódy, ktoré presadzujú používanie nižších dávok pesticídov, čo pomôže zmeniť celkovú spotrebu týchto prípravkov.
Tiež je dôležité zaviesť náležité kontroly a zakázať dovoz poľnohospodárskych potravinových produktov vyrobených za pomoci chemických látok.
(NL) Vážená pani predsedajúca, prostriedky na ochranu rastlín sú pre poľnohospodársku výrobu a dodávateľov potravín v Európe nevyhnutné.
Keď však robíme určité opatrenia v rámci Európy, musíme uvažovať o tom, aký vplyv budú mať tieto na konkurenčné vzťahy s ostatným svetom.
Ak v Európe budeme príliš prísni a nebudeme schopní vnútiť rovnaké pravidlá aj ostatným častiam sveta, znamená to, že v Európe budeme môcť konzumovať iba produkty, ktoré si tu sami nedokážeme vyrobiť, čo sa mi zdá nesprávne.
Samozrejme, pre nás je stále dôležité pokračovať v prehodnocovaní škodlivých vplyvov, no nesmieme to preháňať.
Súhlasím s každým, kto hovorí, že by sme sa mali sústrediť na riziko a nie na znižovanie kvantity.
Desaťmetrová nárazníková zóna by pre Holandsko a iné štáty znamenala katastrofu, a preto by sa mala zo smernice vynechať.
Na záver ešte poznámka ohľadom susedov.
Ak sa niečo odsúhlasí, prečo by o tom mali byť informovaní susedia?
To je úplne zbytočné nariadenie.
Vážená pani predsedajúca, pesticídy v Spojenom kráľovstve boli prísne kontrolované v roku 1985.
Firmy, akou je napríklad Syngenta hovoria, že poľnohospodárom by sa nemali odopierať nástroje, ktoré potrebujú.
Tieto smernice nás odvádzajú od zásady kvalitnej a vedecky podloženej smernice.
Napríklad odstraňovanie buriny z chodníkov je bez použitia chemikálií až 400-krát nákladnejšie.
Prevádzkovatelia golfových kurtov a iných trávnatých ihrísk tvrdia, že bez pesticídov nie je možné udržiavať trávniky.
Podľa asociácie ochrany rastlín by oficiálny zákaz používania pesticídov znamenal zníženie produktivity obrábanej pôdy o 65 % až 200 %.
Spoločnosť Corbett Farms tvrdí, že tento rok sa prejavil význam postrekov proti plesni zemiakov.
Pesticídy sú drahé a na ochranu rastlín sa používajú v najnižšom možnom množstve.
Rozhodovanie o tom, v akom množstve a kedy postrek uskutočniť sa musí robiť pre každé pole zvlášť.
Svojvoľné zníženie nemôže byť v praxi vedecky podložené.
Vážená pani predsedajúca, prosím, odstráňte ničivé smernice.
Strana nezávislosti Spojeného kráľovstva (UKIP) bude hlasovať proti nim.
(DE) Vážená pani predsedajúca, pán komisár, dámy a páni, dovoľte mi, aby som v úvode poďakoval spravodajcom a tieňovým spravodajcom.
Nemusím snáď pripomínať, že nám všetkým záleží na zdraví a ochrane spotrebiteľa, a preto by sa mala v rámci tejto veľmi napätej rozpravy stlmiť intenzita pocitov, ktoré prejavujú niektorí poslanci tohto Parlamentu.
Napriek všetkému je dôležité, aby sme sa rozhodovali na základe faktov a nesnažili sa úplne protirečiť realite tým, že si vytvoríme obetných baránkov ako to bolo v minulosti.
Obzvlášť v prípade tohto legislatívneho balíka by bolo veľmi jednoduché zamerať sa na jednu konkrétnu skupinu zamestnancov a vôbec nehľadieť ďalej.
To by však bolo celkom nesprávne.
Od začiatku nám musí byť jasné, že my všetci potrebujeme v Európe fungujúci poľnohospodársky sektor, a k tomu je nevyhnutné aj používanie určitého množstva prostriedkov na ochranu rastlín.
So zreteľom na špecifické aspekty správy kolegyne Klaßovej, by som chcel povedať, že ide skutočne o správnu zásadu, ktorá si kladie určité ciele zníženia, avšak myslím si. že kvantitatívny prístup, ktorý tu bol použitý je príliš rigidný.
Každý členský štát by mal reálne zvážiť, čo by mohol urobiť sám, pretože zníženie celkového množstva v nádeji, že sa tým zníži znečistenie životného prostredia je vyložene neodborné.
Čo sa týka nárazníkových zón, nevidím žiadny problém v stratégii vybranej Komisiou, ktorá považuje decentralizáciu za kľúčový prvok.
Každý členský štát by mal zvážiť ako chce tieto nárazníkové zóny regulovať.
Naslepo určiť pre celé Spoločenstvo desať metrov široké pásmo by bolo nesprávne.
Snaha o hľadanie alternatívnych postupov bez chemikálií v citlivých oblastiach, ktoré sú napríklad domovom vzácnej flóry a fauny je tiež prístup, ktorý by sme mali bez výhrad podporiť.
Čo sa týka správy kolegyne Breyerovej, je dôležité, aby sme podporili koncepciu troch zón.
Určenie rozsahu oprávnení jednotlivým členským štátom by bolo neprimerane špecifické vymedzenie.
Vylučovacie kritériá si vyžadujú špeciálnu starostlivosť.
Jednoznačný zákaz pre látky CMR1 by sa mohol prijať tak ako odznel v čítaní, ale v prípade chemických látok CMR2 som aj ja za to, aby sa licenčné rozhodnutia robili na základe zhodnotenia vedeckých údajov.
(EL) Vážená pani predsedajúca, pán komisár, dámy a páni, legislatívny návrh, o ktorom budeme hlasovať, má za cieľ zabezpečiť vysokú úroveň ochrany ľudského zdravia a životného prostredia pomocou zavedenia stratégie trvalo udržateľného využívania pesticídov v rámci Spoločenstva a pravidiel ich uvádzania na európsky trh.
Verím, že smerom von vysielame silný odkaz, keď podporíme návrh na zníženie používania pesticídov v Európe o 20 %, ktorý vypracoval Výbor pre životné prostredie, verejné zdravie a bezpečnosť potravín.
Musíme zvýšiť kontrolu racionálneho používania pesticídov, a najmä podporovať výskum v oblasti bezpečnejších alternatívnych metód ochrany rastlín.
Zároveň považujem návrh na zrušenie systému zón a povinného vzájomného udeľovania licencií za vyvážené stanovisko.
Toto riešenie sa snaží, so zreteľom na obavy poľnohospodárov a priemysel, umožniť členským štátom realizáciu vyššej úrovne ochrany životného prostredia v súlade s miestnymi podmienkami.
Na záver mi dovoľte, aby som spomenula špeciálnu potrebu ochrany sekundárneho používania.
Dámy a páni, vyzývam vás, aby ste podporili návrh na vytvorenie Európskeho fondu na podporu výskumu.
Tak zaručíme prosperitu poľnohospodárov a zachovanie našich špecifických národných produktov, ktoré sú súčasťou európskej poľnohospodárskej tradície a výrazne podporujú ekonomiku poľnohospodárstva v Európe.
Vážená pani predsedajúca, ďakujem, že môžem povedať pár slov k týmto trom správam.
Po prvé, som presvedčená, že v Európe potrebujeme byť v takej pozícii, aby sme boli schopní pestovať vlastné plodiny, európske ovocie a zeleninu, ktoré budú pre ľudí bezpečné na konzumáciu.
Tento cieľ by sme však mali dosiahnuť vyváženým a čo najjednoduchším spôsobom tak, aby sme chránili zdravie ľudí bez penalizovania poľnohospodárstva.
Istotne nechceme vymyslieť obmedzenia, ktoré by pôsobili negatívne pre európske poľnohospodárstvo, a potom skončiť tak, že budeme nútení dovážať množstvo potravín a znášať všetky dôsledky v oblasti potravinového priemyslu a samozrejme nízkej kontroly nad množstvom pesticídov použitých pri výrobe dovezených potravín.
Po druhé, podporujem návrh založený na posúdení rizík, ktorý sa zakladá na vedeckých poznatkoch a preukáže sa, že bude pre členské štáty uskutočniteľný.
A posledná vec, myslím si, že 10 metrová nárazníková zóna je riešením typu "rovnaký meter na všetkých", a preto je potrebné ho modifikovať, aby členské štáty mohli zohľadniť svoje lokálne podmienky.
Ako som už spomínala, ani Európsky parlament nemôže vydávať zákony vzťahujúce sa na klimatické a pôdne podmienky celého kontinentu.
(FI) Vážená pani predsedajúca, tematická stratégia a rámcová smernica o prípravkoch na ochranu rastlín sú náročné legislatívne projekty a odrážajú základný problém, ktorému čelí politika Európskej únie v oblasti životného prostredia, a to spôsob, ako efektívne spojiť ochranu prostredia a zdravia v rámci politiky, ktorá zohľadňuje sociálne skutočnosti.
Musíme si uvedomiť, že používanie prostriedkov na ochranu rastlín a pesticídov má najmä hospodárske výhody.
Ak máme byť úprimní, v modernej dobe je špecializované používanie týchto látok kľúčovým predpokladom výroby potravín.
Zároveň je tu však naozaj veľmi nepriaznivý vplyv postrekov na životné prostredie a predovšetkým na vodné toky.
Ako teda používať tieto chemické látky, aby sme mohli mať osoh z pesticídov a zároveň znížili nepriaznivé vplyvy?
Pochádzam z krajiny, v ktorej si ľudia vážia povolanie poľnohospodárov a domáce poľnohospodárstvo sa považuje za dôležité.
Na druhej strane je tam obzvlášť zraniteľné životné prostredie.
Napríklad Fínsko má takmer 200 000 jazier, státisíce vodných tokov a jedno z najviac znečistených morí na svete.
Difúzne znečistenie vôd je obrovský ekologický problém, ktorého súčasťou sú aj prostriedky na ochranu rastlín.
Ide o veľmi zložitú rovnicu, a tak je správne iba to, že smernica by mala brať do úvahy rozdiely medzi jednotlivými členskými štátmi.
Evidentne však potrebujeme isté štandardy platné pre celú Európsku úniu, ale opatrenia zavedené vo Fínsku nemôžu byť rovnaké ako, povedzme, v Luxembursku.
Z toho dôvodu rozum a obavy o životné prostredie diktujú, aby sme sa zamerali na ciele a ponechali prostriedky na samotné členské štáty.
Dobrým príkladom tohto sú nárazníkové zóny, ktoré majú nepochybne veľký význam pre ochranu vodných tokov.
Som presvedčená, že nárazníkové zóny prispôsobené situáciám a v súlade s návrhmi Komisie sú správnym krokom vpred.
Ak teraz rozhodneme o presne vymedzených limitoch tak, že zavedieme zásadu "rovnakého metra na všetkých", existuje skutočné nebezpečenstvo, že mnohé krajiny sa dostanú z kaluže do blata.
Možno by som skôr mala povedať, že neuchopia problém dostatočne flexibilne a uspokojivo.
(DA) Vážená pani predsedajúca, v niektorých stanoviskách mojich kolegov, ktoré tu dnes odzneli, sú isté nedorozumenia.
Som preto rád, že môžem hovoriť druhýkrát.
Konkrétne ide o tri sporné záležitosti.
Prvá sa vzťahuje na redukčný cieľ, o ktorom niektorí kolegovia prehlásili, že je nemožné ho uskutočniť.
Medzi jednotlivými krajinami existujú rozdiely, a preto nie je možné vytvoriť spoločný európsky redukčný cieľ.
Nie, toto sa naozaj nedá!
Ani to nie je to, o čo sa snažíme.
Ide nám o to, aby spoločný európsky redukčný cieľ bol 20 %.
Samozrejme, že to môže v niektorých krajinách znamenať 30 % a v iných 10 %.
Redukčný cieľ jednotlivých krajín sa určí na základe národných akčných plánov.
Ide o nedorozumenie, ak sa niekto obáva tohto kroku.
Podstatné je brať do úvahy skutočnosť, že niekedy je jeden gram pesticídov oveľa škodlivejší ako celý kilogram iného druhu pesticídov Z tohto dôvodu sme uviedli index frekvencie ako súčasť redukčnej povinnosti.
Viem si dosť dobre predstaviť, že Komisia bude chcieť tiež o tom niečo povedať, keď vy, pán Dimas, budete mať o chvíľu možnosť opäť prehovoriť.
Druhé nedorozumenie sa týka zón.
Existuje presvedčenie, že ak nebudeme mať zóny, bude to takmer urážka pre vnútorný trh.
Nie, práve naopak!
Skončime s touto pochybnou ideou o zónach a rozprávaním o tom, že postupne zavedieme vzájomné zdieľanie údajov; my hovoríme, že celá EÚ je zónou, v rámci ktorej sa navzájom delíme o údaje.
Je však jasné, že nemôžeme hovoriť o vzájomnom povinnom priznávaní pesticídov a to jednoducho preto, že každá krajina má odlišné geografické, klimatické a environmentálne podmienky.
Myslím, že s týmto faktom bude súhlasiť v tomto Parlamente skoro každý, kto už dnes hovoril.
Tretí zásadný omyl je, že dôjde k zničeniu konkurencieschopnosti poľnohospodárstva.
Nie!
V Dánsku sme od roku 1980 znížili používanie pesticídov o 50 % bez akéhokoľvek vplyvu na poľnohospodársku konkurencieschopnosť.
Používanie pesticídov je finančne nákladné, a preto čím správnejšie a v menšej miere sa budú používať, tým lepšie pre našu konkurencieschopnosť.
(SV) Vážená pani predsedajúca, času je málo a v mojom príhovore by som chcel v prvom rade vyjadriť svoju podporu pani Erne Hennicot-Schoepgesovej zo skupiny PPE-DE, ktorá je spoluspravodajkyňou v správe pani Breyerovej.
Je mi ľúto, že väčšia časť mojej skupiny sa rozhodla ignorovať rady pani Hennicot-Schoepgesovej obsiahnuté vo viacerých dôležitých bodoch a nepodporiť dôležité návrhy, ktoré táto správa predkladá.
Samozrejme súhlasím s tým, že požiadavka na poskytnutie informácií 48 hodín pred vykonaním postreku je nepraktická a v praxi by nefungovala, ale nie je múdre ani nazdávať sa, že nepotrebujeme vôbec žiadnu povinnosť informovať.
Návrh pani Hennicot-Schoepgesovej je v tejto veci dobre vyváženým kompromisom.
Ďalším dôležitým problémom sú kritériá na zákaz používania určitých sporných chemických látok.
Naše rozhodnutia musia byť samozrejme v súlade s rozhodnutiami, ktoré urobil Parlament v súvislosti s novou chemickou legislatívou REACH.
Jednou zo základných zásad tam bolo postupné stiahnutie chemických látok, pri ktorých je ťažké určiť prahové hodnoty rizika v prípade vysoko obávaných látok.
Túto líniu musíme nasledovať, a to obzvlášť, ak sa zaoberáme látkami, ktoré sú v kontakte alebo majú tendenciu dostať sa do kontaktu s potravinami.
Ďalšia oblasť, v ktorej podporujem pani spravodajkyňu Breyerovú, je návrh na určenie zón.
Keď som sa oboznámil s návrhom Komisie, hneď sa mi zdalo zaujímavé pokúsiť sa rozdeliť Európu na zóny, ktoré sú relatívne podobné z hľadiska podmienok vegetácie, podnebia atď.
Avšak navrhované určenie zón je, žiaľ, príliš svojvoľné.
Tento postoj nemôžem podporiť a myslím si, že členským štátom musí byť ponechané právo odmietnuť isté prípravky, aj keď okolité štáty im dali zelenú.
Rád by som hovoril aj o iných problémoch, ale môj čas vypršal.
(NL) Vážená pani predsedajúca, keď vyjdem z mojej dediny, ocitnem sa uprostred jedinečnej poľnohospodárskej oblasti, v zelenom srdci medzi veľkými mestami, akými sú Amsterdam, Rotterdam a Utrecht.
Je to ešte aj v súčasnosti zelená poľnohospodárska oblasť, avšak desaťmetrová nárazníková zóna, ktorú navrhuje Výbor pre životné prostredie, verejné zdravie a bezpečnosť potravín, prakticky znemožní poľnohospodársku činnosť v tejto oblasti, kde práve vďaka poľnohospodárstvu je toto územie stále zelené.
Minulý týždeň som sa to snažila otestovať, ale len ťažko som našla medzi mnohými potôčikmi nejakú pôdu, ktorá by bola široká 20 metrov.
Každý, kto len trošku pozná Holandsko vie, že toto neplatí iba pre jeho zelený stred.
Charakteristické pre holandské poľnohospodárske podniky totiž je, že aj medzi pasienkami preteká veľa potokov.
To znamená, že s 10 metrovými nárazníkovými zónami by Holandsko stratilo 800 000 hektárov poľnohospodárskej pôdy, a teda 35 % poľnohospodárskeho územia.
Preto žiadam poslancov, aby tento návrh nepodporili, aj z hľadiska poľnohospodárskej výroby, ktorá je potrebná v Európe a vo svete, ako to zdôraznil aj predseda Výboru pre poľnohospodárstvo a rozvoj vidieka.
To však neznamená, že som proti ochrane prírody a zdravia verejnosti.
Všetci máme to isté želanie.
Ja si iba myslím, že ho môžeme lepšie dosiahnuť prístupom, ktorý je založený na analýze rizika a znižovaní nebezpečenstva.
Alternatívne redukčné používanie, ktoré má priniesť celkové zníženie o 20 % zaiste znie pekne a jednoducho, ale nezabezpečuje najlepšiu ochranu pre spotrebiteľa, nakoľko sa dá posúdiť iba z hľadiska kvantity a nie konečného vplyvu, konečného rizika.
V tomto kontexte, sa mi zdá naozaj ťažké porozumieť trápnym skomoleninám Aliancie liberálov a demokratov za Európu, ktorá je za celkové 20 % zníženie, ako aj za prístup zohľadňujúci riziká.
Ešte mám dve posledné poznámky.
K licenčnému systému chcem povedať, že tri klimatické zóny sú pre 27 členských štátov vhodnejšie, pokiaľ samozrejme zohľadníme podmienky jednotlivých krajín.
Na záver by som chcela poprosiť Komisiu, aby neprehliadla menšie rastliny v rámci všetkých týchto závažných polemík.
(FR) Vážená pani predsedajúca, rezíduá pesticídov sú teraz všade; v potravinách, vo vode, vo vzduchu, v tkanivách nášho tela, v materskom mlieku, a čo je zo všetkého najstrašnejšie, aj v telách našich nenarodených detí.
Zatiaľ iba začíname nazerať na dlhodobé následky týchto všadeprítomných rezíduí pesticídov vrátane rôznych druhov rakoviny, endokrinných porúch, zníženej plodnosti mužov, porúch imunitného systému, ako aj degeneratívnych ochorení nervového systému.
Takže áno a ešte raz áno eliminácii používania pesticídov, a to čo najrýchlejšie.
Plne podporujem návrh vypracovaný mojou kolegyňou pani Hennicot k správe pani Breyerovej a v záujme šetrenia času zdôrazním ďalší bod, ktorý považujem za podstatný a už sa o ňom diskutovalo v rámci skupiny PPE; konkrétne ide o oboznámenie ľudí, ktorí žijú v oblastiach ošetrovaných pesticídmi.
Myslím si, že časť našej skupiny nemá pravdu, keď odporúča, aby takéto hlásenia vôbec neboli pod zámienkou, že chemický postrek, ktorý sa má použiť, bol už predtým schválený, a teda nie je škodlivý.
Letecké postreky sú bežné najmä v oblastiach lesných porastov a vinohradov.
Nesú so sebou nebezpečenstvo, že chemické látky sa dostanú aj do obývaných a citlivých území, takže musia byť prísne kontrolované.
Je nevyhnutné, aby pestovatelia vopred upozornili o ošetrovaní pesticídmi ľudí, ktorí sú v tesnej blízkosti, a teda môžu byť potenciálne exponovaní.
Ľudia s dýchacími problémami, akým je napríklad astma, môžu byť veľmi zasiahnutí, ak vopred nebudú o leteckom postreku oboznámení.
Postúpenie a prezentovanie informácií by nemalo poľnohospodárom priniesť žiadne ďalšiu administratívnu záťaž, ako to navrhli niektorí moji kolegovia poslanci.
Stačí len jednoduchý oznam s dátumami plánovaných postrekov umiestnený v blízkosti ľudskej usadlosti v rámci ohrozených oblastí.
Chcela by som svoj príhovor ukončiť upozornením, že je čas na posun k novej ére poľnohospodárskych postupov, ktoré rešpektujú životné prostredie, a preto sa snažia o modernizáciu poľnohospodárskeho sektora.
člen Komisie. - (EL) Vážená pani predsedajúca, ďakujem rečníkom na dnešnom rokovaní za ich pozitívne pripomienky.
Dovoľte mi, aby som stručne uviedol stanoviská Komisie k určitým dôležitým problémom, ktoré sa vyskytli.
Začal by som s tematickou stratégiou a konkrétne s tými bodmi, ktoré smernica neobsahuje.
V prvom rade ma teší, že správa podporuje tematickú stratégiu trvalo udržateľného využívania pesticídov.
Obzvlášť dobrý je aj návrh na zavedenie novej legislatívy, ktorá sa zaoberá nebezpečným používaním pesticídov.
Súhlasím s tým, že je veľmi dôležité pokračovať vo výskume v oblasti vplyvu kombinovaného a kumulatívneho využívania pesticídov na naše zdravie.
Podľa môjho názoru je podstatná zásada substitúcie; t.j. odstránenie najviac nebezpečných chemických látok z trhu a ich nahradenie bezpečnejšími alternatívnymi riešeniami, z ktorých niektoré sú nechemické.
A nakoniec, správa pani Belohorskej schválená Výborom pre životné prostredie, verejné zdravie a bezpečnosť predkladá ďalšie opatrenia, ktoré sú obzvlášť pozitívne.
Dovoľte, aby som sa teraz zameral na rámcovú smernicu.
Mnohé pozmeňujúce a doplňujúce návrhy prijaté Európskym parlamentom podávajú užitočné vysvetlenie a môžu sa prijať.
Ďalšie pozmeňujúce a doplňujúce návrhy by mohli priniesť neželané výsledky.
V prvom rade by som chcel komentovať základné pozmeňujúce a doplňujúce návrhy, ktoré Komisia môže v celom rozsahu alebo sčasti prijať.
Komisia sčasti prijíma návrh, aby si členské štáty vytýčili jednotlivé ciele v rámci svojich vlastných národných akčných plánov na obmedzenie využívania najviac rizikových pesticídov.
Avšak príprava takýchto cieľov musí byť v súlade so všeobecným cieľom smernice, aby sa redukovalo riziko využívania pesticídov.
Určenie celkového trvalého cieľa pre zníženie používania pesticídov na úrovni EÚ a k tomu ešte vymedzenie národných cieľov nie je potrebné, a preto ich Komisia ani nepodporí.
V skutočnosti nezodpovedá celkové zníženie množstva pesticídov aj zníženiu rizika, nakoľko rozsah nebezpečenstva sa od jednej chemickej látky k druhej mení.
Aktivity na limitovanie rizika sa teda musia zamerať predovšetkým na najškodlivejšie chemické látky.
Komisia môže v zásade prijať navrhovanú minimálnu šírku nárazníkových zón, ktoré by sa mali vytvoriť v blízkosti vodných tokov, pretože je to v prospech životného prostredia.
Avšak nekritické zavedenie 10 metrového pásma sa nám nezdá byť vhodné.
Komisia uprednostňuje, aby mali členské štáty určité rozmedzie flexibility a mohli si stanoviť primeranú šírku nárazníkových zón v súlade so svojimi geografickými podmienkami.
Komisia môže prijať užitočné vysvetlenia ďalších záležitostí, akými sú napríklad technické školenia a vydávanie oprávnení.
Sú tu však aj pozmeňujúce a doplňujúce návrhy, ktoré Komisia nemôže prijať.
Po prvé, Komisia je presvedčená, že záväzné dodržiavanie spoločných všeobecných pravidiel integrovanej ochrany proti škodcom prostredníctvom odborného využívania pesticídov je základným opatrením na zníženie závislosti od pesticídov.
Ide o dôležitý prínos pre životné prostredie v rámci celej EÚ a prispeje to k rozvoju trvalo udržateľného a konkurencieschopného poľnohospodárskeho sektora.
Nemôžem preto súhlasiť s odstránením pozmeňujúceho a doplňujúceho návrhu č. 86, tohto obzvlášť dôležitého opatrenia obsiahnutého v návrhu Európskej komisie.
Po druhé, Európska komisia súhlasí s opatreniami na ochranu populácie žijúcej v blízkosti polí, kde sa vykonávajú letecké postreky.
Napriek tomu považuje úplný zákaz pesticídov v takzvaných "senzitívnych" oblastiach za neprimerané.
Mali by sme to do istej miery ponechať na zváženie členským štátom a miestnym orgánom.
Pokiaľ je to vo výnimočných prípadoch potrebné, a ak je efektívne jedine použitie pesticídov, potom musia mať možnosť zaoberať sa rizikami, ktoré môžu mať vplyv na zdravie ľudí a biodiverzitu.
Po tretie, aj keď sa Komisia zaviazala rozšíriť obsah smernice o používanie biocídov; takéto rozhodnutie si vyžaduje dôsledné preštudovanie a realizáciu určitých častí smernice o pesticídoch.
Keď budeme mať vďaka programu vypracovanému v rámci smernice o biocídoch k dispozícii viac údajov, budeme sa môcť využívaním biocídov lepšie zaoberať.
Po štvrté, Komisia nemôže podporiť dodatok vzťahujúci sa k článku 152 ods. 4 Dohody, nakoľko navrhovaná smernica je jasne zameraná na ochranu životného prostredia, ktoré zahŕňa aj otázky verejného zdravia.
Po piate, aj keď zavedenie daní a ukladanie pokút je v súlade so zásadou "platieb za znečisťovanie", v súčasnosti neexistuje efektívny systém na odlíšenie daňovej sadzby na základe nebezpečenstva, ktoré predstavujú jednotlivé pesticídy.
Z tohto dôvodu Komisia uprednostňuje, aby sa dane a pokuty neukladali na úrovni Spoločenstva teraz, ale až keď sa vypracuje štúdia o tejto problematike.
Vážená pani predsedajúca, zo 166 predložených pozmeňujúcich a doplňujúcich návrhov môže Komisia prijať 121, z toho v celom rozsahu prijíma 25 a v zásade alebo sčasti prijíma 96.
Spolu s sekretariátom Parlamentu podávam celý zoznam stanovísk Komisie k pozmeňujúcim a doplňujúcim návrhom.
Ešte raz mi dovoľte poďakovať všetkým tým, ktorí prispeli k tejto popoludňajšej rozprave a obzvlášť spravodajcom za ich prácu.
Ďakujem za pozornosť.
písomne. - Pesticídy patria medzi najnebezpečnejšie chemikálie, nakoľko je ich cieľom zabíjať a naše životné prostredie a potraviny sú ich vplyvu zámerne vystavované.
V skutočnosti asi iba 1 % pesticídov dosiahne svoj cieľ.
Preto pri príprave legislatívy o používaní a povolení pesticídov musíme mať na zreteli, aký je záujem rôznych zúčastnených strán v tejto záležitosti.
V záujme poľnohospodárov je mať vysokú úrodu a kvalitné produkty pri nízkych nákladoch.
Ak by mohli tento cieľ dosiahnuť s menším množstvom pesticídov, mohli by ušetriť výdavky a poskytovať zdravšie produkty.
V záujme obyvateľov je mať k dispozícii bezpečné, lacné produkty a pitnú vodu bez prítomnosti pesticídov.
Preto je používanie menšieho množstva a bezpečnejších pesticídov v záujme takmer každého.
Ak chceme dosiahnuť významné zníženie používania pesticídov v Európe, potrebujeme efektívne národné plány na ich redukciu, ktoré budú zamerané na miestne podmienky a využitie lokálnych možností.
písomne. -
Som zástankyňou kľúčovej myšlienky tejto správy, nakoľko rozširuje súčasný stav legislatívy zaoberajúcej sa prostriedkami na ochranu rastlín spôsobom, ktorý by mal poskytnúť spotrebiteľom väčšiu dôveru v konzumované potraviny a ďalej poskytnúť tým, ktorý sú v priamom kontakte s týmito prostriedkami, ako napríklad výrobcovia, poľnohospodári a dodávatelia, jasnejšie smernice vzťahujúce sa na používanie pesticídov, a teda vo všeobecnosti zaručiť bezpečnú výrobu poľnohospodárskych produktov v rámci EÚ.
Avšak je dôležité zdôrazniť, že rozšírenie legislatívy v tejto oblasti bude efektívne iba ak budú existovať dostatočné kontroly a monitorovanie na úrovni členských štátov.
V súčasnosti sa zdá, že aj keď máme určité kontroly na zistenie prítomnosti rezíduí v potravinových výrobkoch, nemusí to stačiť na dostatočné uistenie konzumentov týchto výrobkov.
Sú potrebné určité kroky na to, aby boli prostredníctvom efektívneho monitorovania posilnené opatrenia, ktoré prinesie táto legislatívu.
písomne. - (HU) Vážená pani predsedajúca, dámy a páni, už niekoľko mesiacov dôkladne rokujeme o tomto legislatívnom balíku zaoberajúcom sa prostriedkami na ochranu rastlín.
Doteraz sme preskúmali veľké množstvo stanovísk a zapracovali sme ich do textu.
Výsledkom tohto procesu je pracovná verzia, ktorú máme pred sebou, a ktorá je, podľa môjho názoru, vo viacerých oblastiach kompromisom a spĺňa toľko požiadaviek, koľko len bolo možné.
Sú však určité záležitosti, ktoré by nemali byť vystavené žiadnemu kompromisu.
Keď ide o zdravie obyvateľstva, nesmieme dať prednosť ekonomickým záujmom.
Táto časť legislatívy nie je o konkurencieschopnosti poľnohospodárskeho sektora Európy, ale o ochrane zdravia jej obyvateľov.
Vidíme, že súčasné pravidlá jednotlivých členských štátov sa od seba značne líšia.
Moja krajina uplatňuje jedny z najprísnejších.
Zatiaľ čo my v Štrasburgu diskutujeme o tom, či majú mať nárazníkové zóny v blízkosti vodných tokov 5 alebo 10 metrov, v Maďarsku sú už desaťročia vymedzené 50 metrové, ba na niektorých miestach dokonca 500 metrové nárazníkové zóny.
Navyše, aj keď naši poľnohospodári používajú 15-krát menšie množstvo prostriedkov na ochranu rastlín ako je bežne používané v Holandsku, intervenčné zásoby, pokiaľ ešte existovali, praskali vo švíkoch vďaka kukurici z Maďarska.
Žiadam svojich kolegov poslancov, aby po zohľadnení všetkých týchto skutočností podporili v zajtrajších voľbách zavedenie prísnych kritérií na obmedzenie používania pesticídov.
Na základe kompromisného návrhu znenia textu, by sa to vzťahovalo iba na 29 chemických látok z viac ako 600 substancií.
Nie je to príliš vysoká cena na to, aby sme zaistili, že potvrdené karcinogénne a toxické zmesi zostanú mimo nášho jedálneho lístka.
Aj keď v dôsledku špecifík jednotlivých krajín existujú medzi nami rozdiely, myslím si, že sa v tejto veci v hlasovaní zhodneme.
Hlasujme teda tak, aby sme si k prestretému stolu s jedlom mohli sadnúť s pokojným svedomím.
písomne. - (SK) Podobne ako lieky pre človeka, pesticídy sú oprávnene nazývané liečivami pre rastliny v boji proti chorobám, škodcom i proti burine.
Samozrejme, musia byť používané podľa stanovených pravidiel.
Pri nesprávnej aplikácii vedú k zlyhaniu organizmu v podobe onkologických ochorení.
Vážení kolegovia, k tejto dôležitej téme si musíme zachovať prístup založený na vedeckej analýze a zbytočne nepodľahnúť pesticídovej hystérii rozpútanej v EP.
Potravinová sebestačnosť Európy sa znižuje a to vedie k stále väčšej závislosti agro-potravinárskeho priemyslu od ponuky svetových trhov.
Musíme si byť vedomí, že nedostatok potravín by spôsobil zvýšenie ich cien.
Niektoré pozmeňujúce návrhy výboru ENVI vnesené do nariadenia o registrácii a do smernici o udržateľnom používaní prípravkov na ochranu rastlín po mojej konzultácii s odborníkmi pokladám za nepoužiteľné.
Tieto nové prvky nás odsúvajú bokom od princípu vedecky podloženej legislatívy, ktorá bola cielená a proporcionálna.
Uvedomujem si, že potrebujeme harmonizáciu európskej legislatívy, zaoberajúcu sa pesticídami, výsledkom ktorej musia byť bezpečné potraviny.
Nesmieme však poľnohospodárom zabrániť použiť také nástroje, ktoré potrebujú pre naplnenie potrieb pri výrobe bezpečných, výživných a dostupných potravín.
Správy kolegýň Klaß a Breyer, tak ako boli schválené vo výbore ENVI nemôžem podporiť.
Hlasovať za správy budem iba v prípade, že budú schválené pozmeňujúce návrhy našej politickej skupiny PPE-DE.
Zmena článku 173 rokovacieho poriadku týkajúceho sa doslovného zápisu (rozprava)
Nasleduje správa, ktorú pripravil pán kolega Richarda Corbett v mene Výboru pre ústavné veci, o zmene článku 173 rokovacieho poriadku týkajúceho sa doslovného zápisu.
spravodajca. - Vážená pani predsedajúca, v mene Výboru pre ústavné veci navrhujem, aby sa zmenil spôsob, akým v tomto Parlamente uchovávame záznam z našich rokovaní.
Všetci poznáme doslovné zápisy, ktoré dostaneme na druhý deň po rokovaní a sú v nich všetky príspevky rečníkov v ich vlastnom jazyku.
Tak to zostane aj naďalej.
Zápis toho, čo každý povedal v pôvodnom jazyku, zostane nezmenený.
Návrh Výboru pre ústavné veci sa týka zmeny spôsobu, akým uchovávame viacjazyčný zápis našich rokovaní.
Namiesto postupného prekladania rokovaní a niekoľko mesačného čakania na kompletne preložené záznamy v písomnej forme v každom jazyku, navrhujeme prechod na systém, v ktorom budú rozpravy uchovávané v elektronickej podobe a každý občan k nim bude mať prostredníctvom internetu prístup hneď na druhý deň a uvidí vizuálny záznam rokovania spolu so zvukovým záznamom pre jednotlivé jazyky prevzatý z tlmočníckych kabín.
Ide o živší spôsob prístupu k rokovaniam ako poskytuje samotný text.
Záznam bude k dispozícii ihneď a nie až po niekoľkých mesiacoch.
Musím sa priznať, že sám som bol pôvodne skôr skeptický voči tomuto nápadu.
Vždy som bol presvedčený, že neodmysliteľnou súčasťou existencie parlamentu je uchovávať na papieri zápis všetkého, čo na jeho pôde odznelo a archivovať to, aby všetko zostalo ľudom v priebehu mnohých nasledujúcich rokov k nahliadnutiu.
Avšak po zvážení a vypočutí si argumentov zastávam názor, že môžeme zachovať viacjazyčný prístup, ibaže novým spôsobom.
Problém v starom systéme je, že preklady nás nielen stoja veľa peňazí, ale aj, čo je ešte dôležitejšie, sú dostupné až o niekoľko mesiacov.
V súčasnosti ich dávame na internet, kde sú dostupné v elektronickej podobe.
Už nebývajú uverejnené v Úradnom vestníku.
Vďaka časovému oneskoreniu si ich len veľmi málo ľudí prezerá, vyhľadáva alebo používa.
S novým systémom uchovávania rokovaní prostredníctvom, pokiaľ chcete, "televízie na webe", budú dostupné hneď na druhý deň, keď sú ešte politicky aktuálne a ľudia sa o ne zaujímajú.
Obávali sme sa tiež, že historici, ktorí majú z rôznych dôvodov snahu nazrieť do rozpráv parlamentu dávno potom, čo sme mi už na ne zabudli, by mohli byť znepokojení tým, že už nebudeme mať písomnú tlačenú verziu, ale iba vizuálnu viacjazyčnú verziu.
Obrátili sme sa na rozličné združenia historikov a iných odborníkov, a na moje prekvapenie odpovedali, že pre nich by bolo tiež oveľa zaujímavejšie mať k dispozícii živší záznam ako len preložený vytlačený text.
Sledovanie rozpravy na obrazovke prináša aj atmosféru danej rozpravy.
Je možné pozorovať reč tela hovoriaceho rečníka a zistiť oveľa viac ako zo suchého textu.
Jednako, naša správa navrhuje množstvo bezpečnostných opatrení.
Po prvé, mnohojazyčné doslovné zápisy, ktoré dostávame na druhý deň, budú existovať aj naďalej.
Ako doposiaľ budú všetky príspevky uvádzané v ich pôvodnom znení.
Po druhé, poslanec tohto Parlamentu bude mať zaručené právo vyžiadať si preklad, ak ho bude potrebovať pre svoju politickú činnosť.
Preklad príspevku musí byť poslancovi, ktorý oň požiada, rýchlo k dispozícii.
Po tretie, predpokladáme, že kancelária môže požiadať o písomný preklad obzvlášť dôležitého rokovania, ktorý potom bude vydaný v písomnej forme v každom jazyku.
Po štvrté, pokiaľ sú navyše k dispozícii verzie v ďalších jazykoch, nakoľko už boli preložené (napríklad pre potreby formálneho zasadania, na ktorom má príhovor hlava štátu a sú poskytnuté formálne preklady), tieto budú takisto umiestnené na web stránke Parlamentu.
Ak teda budú k dispozícii preklady v iných jazykoch, použijeme ich.
Na záver, žiadame kanceláriu, aby zvážila technologické pokroky a zhodnotila, či by v budúcnosti napríklad počítačovo vyhotovené preklady nemohli poskytnúť aspoň základnú myšlienku o tom, čo bolo v rozprave odznelo.
Na záver chcem povedať, že ide o nestranný návrh, ktorý má viacero výhod ako nevýhod.
Nejde iba o finančné náklady, ale aj o to, aby sme boli moderným parlamentom a sprostredkovali naše rokovania oveľa rýchlejšie a oveľa užitočnejším spôsobom.
v mene skupiny PPE-DE. - (DE) Vážená pani predsedajúca, v našej skupine máme slobodu hlasovania, a tak nie som oprávnený hovoriť za všetkých mojich kolegov.
Opäť sa zaoberáme základnou otázkou, či je parlamentná služba hodna peňazí, alebo či si musíme na základe naliehavej požiadavky na zníženie nákladov pritiahnuť opasok.
Dovoľte mi, aby som hneď v úvode povedal, že aj ja považujem novú koncepciu videoprezentácie za dobrý nápad, ktorý by sme nemali zmietnuť zo stola.
Tí, ktorí by chceli mať bezprostredný dojem z našej parlamentnej činnosti, by mali takúto možnosť a to je správne a vhodné.
Podľa môjho názoru to však nie je dostačujúce, pretože archivácia písomných záznamov je celkom jednoducho nevyhnutná služba.
Dovoľte mi vyzdvihnúť štyri dôvody.
Po prvé, vo všetkých parlamentoch na svete sú ich plenárne zasadnutia dostupné v písomnej forme a archivujú sa, aby ľudia mohli na základe porovnania týchto záznamov zistiť, o čom sa v danom parlamente rokovalo.
Po druhé, videozáznam sprostredkuje živý a veľmi zaujímavý dojem, ale vieme tiež, že hektická povaha rokovaní často spôsobí, že máme menej kvalitné verbálne tlmočenie ako by sme potrebovali.
Vieme to z našich vnútorných rokovaní s tzv. "tabling office".
Dokonca sami budujeme "tabling office" s cieľom zaistiť, aby formulácia návrhov na prerokovanie a oficiálne dokumenty boli úplne správne.
Keďže fungujeme na báze mnohojazyčnosti, musíme na to vynaložiť veľkú snahu.
S rovnakou dôslednosťou chceme naďalej pristupovať aj k zápisom rokovaní.
Po tretie, odborníci, ktorí vyjadrili svoj názor k tejto problematike, si nemuseli byť celkom vedomí dôsledkov, pretože napriek tomu, že získame živý záznam, navrhovanému prístupu do značnej miery chýba kritickosť.
Okrem toho, je oveľa jednoduchšie analyzovať plenárne zasadnutie, ak hľadajúci zadá nejaký termín, napríklad "pesticídy" alebo "CO2", a je nasmerovaný priamo k príslušnej rozprave.
Zdá sa, že toto sa nie je možné zrealizovať pri videozáznamoch.
V krátkosti, verím, že archivovanie písomných záznamov stojí za vynaložené náklady a som za to, aby písomné archivovanie dopĺňalo videozáznamy.
v mene skupiny PSE. - (EL) Vážená pani predsedajúca, dámy a páni, myslím si, že ako už povedal spravodajca, pán Corbett, z politického hľadiska má problém, o ktorom dnes rokujeme, dva rovnako dôležité ciele.
Na jednej strane stoja technické otázky, ako by sme v rámci možností techniky mohli realizovať preklady a šetriť finančné zdroje.
Na druhej strane je otázka zabezpečenia najväčšej možnej miery rôznorodosti názorov, viacjazyčnosti a transparentnosti v činnosti Parlamentu.
Tu musím zdôrazniť, že jazyk veľmi dôležitú úlohu v rámci politického zoskupenia, akým je toto naše, v ktorom sú zastúpené mnohé etnické a politické skupiny.
Jazyk totiž nie je iba prostriedkom komunikácie, ale je - ako aj vždy bol a nech ešte dlho zostane -, dopravným prostriedkom kultúry, vyjadrením myšlienok.
Nesmieme dovoliť, aby technická stránka znemožnila diskusiu o rovnosti a pokrytie všetkých tém, ktoré sú predmetom rokovania vo všetkých jazykoch a v úplnej rovnosti.
Dovoľte, aby som poukázal na fakt, že tu máme ďalšiu praktickú otázku; ako by sme mohli dosiahnuť takéto pokrytie šetrným spôsobom?
Vyvstávajú rôzne problémy.
Prvým je ubúdanie písaného slova, skutočnosť, o ktorá už bola označená za dôležitú.
Ja si myslím, že v politike by sa malo zachovať písané slovo.
Druhý problém, ktorý by sme mali brať do úvahy, je permanentný zápis činnosti nášho Parlamentu.
Na záver, ak mi pani predsedajúca dovolí dokončiť svoj príhovor; ako môžeme okamžite sprístupniť prácu nášho Parlamentu verejnosti, ktorá, myslím si, nie vždy má k dispozícii internet?
v mene skupiny ALDE. - Vážená pani predsedajúca, pán Friedrich a ja sme predložili na prerokovanie určité pozmeňujúce a doplňujúce návrhy, ktoré nemajú snahu o výmenu starých postupov za nové, ale hľadajú spôsob ako doplniť staré novými.
Zdá sa nám veľmi nespravodlivé skončiť prax s vydávaním písaného textu, ktorá tu je 50 rokov, hneď ako sa nový členský štát dostane do Parlamentu, a myslím si, že je nevyhnutné pre historikov aj na účely výskumu, aby sme v tejto doterajšej praxi pokračovali.
Písané slovo je primárny zdroj a musí sa zachovať pre dôslednosť, transparentnosť a jednoduchosť výskumu v čase, kedy sa snažíme o presadenie štúdia Európskeho parlamentu.
Ako inštitúcia by sme mali preukázať voči sebe určitú úctu a zachovať doterajší postup natrvalo.
v mene skupiny UEN. - (PL) Vážená pani predsedajúca, iniciatíva Komisie o zmenu a doplnenie článku 173 rokovacieho poriadku Európskeho parlamentu ma núti k opätovnému premýšľaniu o Európskej únii.
Pre koho tu je vlastne Únia?
Je tu pre ideológie alebo pre ľudí?
Ak má pomáhať ľuďom, potom prečo je navrhované niečo, čo je proti ich záujmu?
Čo vlastne chceme pred ľuďmi skryť?
Áno, skryť.
Hovorím to preto, že záujem obmedziť prístup k informáciám vo vlastnom jazyku by znamenal práve toto.
Prečo sa prestupujú základné práva občana a ľudia sú diskriminovaní na základe dátumu, kedy sa pridali k Európskej únii alebo pre počet obyvateľov ich krajiny?
Čo majú spoločné zásada vzájomnej úcty, demokracie a pokus o násilné vtiahnutie do situácie, kedy obyvatelia starých členských štátov EÚ dostávajú od Európskej únie materiály vrátane písomných v ich vlastných jazykoch, zatiaľ čo obyvatelia nových členských štátov sú odkázaní na internetové stránky, aby si vypočuli záznamy rokovaní?
Zároveň sa nevenuje pozornosť skutočnosti, že v nových členský štátoch je veľa ľudí, ktorí si nemôžu dovoliť mať internet doma.
Toto sa týka miliónov ľudí, opakujem miliónov ľudí, ktorým by sme odopreli informácie.
Ospravedlňovanie navrhnutého rozhodnutia z hľadiska nákladov znie ako žart.
Znamená to, že si môžeme dovoliť míňať stovky miliónov eur na nadbytočnú administratívu a na udržiavanie chodu dvoch, ba až troch budov tohto Parlamentu, ale nemôžeme si dovoliť informovať ľudí, platcov daní o tom, ako Únia používa ich peniaze a aké sú jej plány?
Dámy a páni, ak máme nejakú úctu voči sebe samým a voči iným ľuďom, je tu iba jedno riešenie bez machinácií.
Plníme nariadenie článku 96 rokovacieho poriadku, ktorý hovorí: "Parlament zabezpečí čo najvyššiu mieru transparentnosti svojej činnosti".
v mene skupiny Verts/ALE. - (DE) Vážená pani predsedajúca, doba a opäť aj tento parlament musí bojovať s laxným prístupom k demokracii v Európskej rade.
Toto môže viesť k situácii, že bez akýchkoľvek konzultácií pribudne v Parlamente jedno kreslo, a hneď potom niektorí jednoducho hovoria o 750 plus jeden a myslia si, že sú na tej správnej strane zákona.
Napĺňa ma obavou myšlienka, že tento postoj sa tu v Parlamente zakoreňuje takým spôsobom, že niektorí poslanci sa snažia postaviť najtriviálnejšie pragmatické úvahy pred najzákladnejšie zásady.
Na prvý pohľad to vyzerá jednoducho.
Rokovací poriadok nás zaväzuje k najvyššej miere transparentnosti v našej činnosti - a to nie k žiadnej starej interpretácii transparentnosti, ani k istej forme transparentnosti zakalenej pragmatizmom alebo kalkuláciami o finančných výhodách, ale k najvyššej miere transparentnosti.
Audiovizuálna prezentácia nezodpovedá tejto charakteristike.
Audiovizuálna prezentácia môže byť použitá na účely propagandy alebo môže poskytnúť rýchly zdroj informácií, avšak neponúka serióznu analýzu slov, ktoré odzneli v tomto Parlamente, diskusií a rozpráv, ktoré sa tu odohrávajú.
O tom nie je pochýb.
Viacjazyčnosť je vodiacou zásadou Parlamentu a parlamentné rokovania tvoria jadro našej činnosti.
Kontakt s ľuďmi je našou najdôležitejšou povinnosťou.
Ak tomuto problému venujeme čo len krátke zamyslenie, nemôžeme poprieť, že parlament, ktorý sa vyčlení od všetkých ostatných parlamentov na svete tým, že už viac nebude archivovať zápisy rokovaní, stratí veľkú časť svojej parlamentnej identity.
So zreteľom na finančný faktor chcem povedať, že by bolo veľmi ľahké znížiť náklady pomocou prepisu tlmočenia z rokovaní namiesto toho, že sa budú nanovo prekladať.
To by mohlo tiež odrážať rušnú atmosféru rokovania a reprodukovať ho spôsobom, akým naozaj prebehlo a akým sme mu my porozumeli.
v mene skupiny IND/DEM. - Vážená pani predsedajúca, tento Parlament je ako babylonská veža, alegória habsburskej ríše, ktorá bolo plné pätolizačov.
Snahou Európskej únie je vybudovať medzinárodnú ríšu založenú na zjednotenom presvedčení federalistov, liberálov, kozmopolitov a pätolizačských humanistických mysliteľov.
Babylonská veža bola však nápadom bláznov.
Jej konečné zlyhanie sa pripisuje lingvistickým rozdielom, alebo tomu, čo sa v Európskej únii nazýva "multilingvalizmus".
Zdá sa, že správa pána kolegu Corbetta spochybňuje efektivitu komunikácie národov Európy.
Nápad pána Corbetta vypracovať Európu ako viacjazyčný dokument je ako čakanie na Godota a znamená stagnáciu v komunikácii.
Táto správa chce odvrátiť pozornosť od skutočného problému.
Na komunikáciu a vzájomné pochopenie potrebujeme dialóg a nie monológ.
Jediným nástrojom na dosiahnutie tohto cieľa je preklad do všetkých dvadsiatich dvoch oficiálnych jazykov.
Inak smerujeme ku komunikačnému chaosu.
Môj pozmeňujúci a doplňujúci návrh č. 2 by mal byť zahrnutý do tejto správy preto, lebo napríklad preklady mojich príhovorov do poľštiny niekedy sprostredkujú len 50 % z toho, čo som naozaj povedal.
Chcel by som naliehavo požiadať všetkých poslancov, aby hlasovali za pozmeňujúce a doplňujúce návrhy, ktoré podporujú zachovanie prekladov do všetkých 22 jazykov a za zamietnutie pozmeňujúceho návrhu č. 1, ktorý vypracoval pán Corbett a bol uvedený na zozname hlasovania ako pozmeňujúci a doplňujúci návrh predložený výborom.
spravodajca. - Vážená pani predsedajúca, zdá sa, že pán Podkański naznačuje, že Výbor pre ústavné veci konal v rozpore s rokovacím poriadkom.
Rokovací poriadok vyžaduje, aby sa s každým jazykom zaobchádzalo rovnocenne a to, čo výbor navrhuje je jednoducho, aby sme namiesto písomných doslovných prekladov mali v každom jazyku audiovizuálny preklad.
V tomto návrhu nejde o žiadnu diskrimináciu.
Je to skrátka otázka toho, či máme písomný záznam alebo audiovizuálny záznam.
V oboch prípadoch sa musí so všetkými jazykmi zaobchádzať rovnocenne.
Rozprava sa skončila.
Hlasovanie sa uskutoční v stredu, 24. októbra.
Písomné vyhlásenia (článok 142)
písomne. - Všetci dobre vieme, že správa pána Corbetta o rokovacom poriadku, ktorá sa týka doslovných zápisov je citlivou témou.
Chceme, aby boli všetky vyhlásenia preložené do všetkých jazykov, alebo stačí audiovizuálny záznam vo všetkých jazykoch, ktorý bude prístupný ihneď na internete?
Nebudem opakovať argumenty, ktoré poskytol pán Corbett, ktorý má v tejto záležitosti moju podporu.
Chcel by som len zdôrazniť, že sme v srdci viacjazyčnosti.
Otázka znie; ako najlepšie podporíme túto podstatnú zásadu Únie?
Sú dve možnosti, buď budeme naďalej míňať 10 miliónov EUR ročne na preklady, ktoré prakticky nikto nečíta, alebo použijeme rovnaké množstvo peňazí na dôležitejšie a naliehavejšie preklady vyhotovené v krátkom čase.
Pochopiteľne, ja zastávam tú druhú možnosť.
Z toho dôvodu podporujem prístup pána Corbetta.
Stratégia Spoločenstva na zníženie emisií CO2 z osobných automobilov a ľahkých úžitkových vozidiel (rozprava)
Ďalším príspevkom je správa, ktorú pripravil Chris Davies v mene Výboru pre životné prostredie, verejné zdravie a bezpečnosť potravín, s názvom Stratégia Spoločenstva na zníženie emisií CO2 z osobných automobilov a ľahkých úžitkových vozidiel.
spravodajca. - Vážená pani predsedajúca, dovoľte mi, aby som začal s obviňujúcou otázkou na pána komisára.
Niektorí z nás za posledné roky opakovane poukazovali na fakt, že výrobcovia áut neplnia požiadavky, ktoré obsahuje dobrovoľná dohoda o znižovaní emisií.
Prečo teda približne päť rokov odkedy nám je toto jasné, ešte stále pred sebou nemáme legislatívu, ktorá by od výrobcov požadovala plnenie dohodnutých cieľov? Veď predsa s každým mesiacom omeškania je ťažšie dosiahnuť ambície, ktoré boli pôvodne splniteľné.
Toto tvorí rámec dnešnej rozpravy.
Priemerné množstvo emisií z nových áut je v súčasnosti o trochu menšie ako 160 g CO2 na kilometer, čo ďaleko zaostáva za požadovaným cieľom 140 g do roku 2008.
Preto nie je žiadnym prekvapením, že poslanci požadujú potrestanie výrobcov áut za porušovanie svojich záväzkov.
Avšak faktom je, že výrobcovia áut neporušili zákon, a aj keď si veľmi želáme, aby to bolo inak, úroveň emisií je taká aká je.
Komisia oznámila, že sa chce pridŕžať priemerného cieľa, keď v rámci dobrovoľnej dohody určila 120 g do roku 2012, v ktorej sa ale hovorí, že 10 g z tohto množstva sa má dosiahnuť pomocou doplnkových opatrení.
Ja to nazývam politickým prikrášľovaním; zahmlila sa zrozumiteľnosť cieľa a niektorí výrobcovia áut povzbudení k tomu, aby si mysleli, že môžu používať biopalivá, a tak sa vyhnúť výrazným zmenám v prevedení.
Vzhľadom na terajšiu situáciu, kedy sa priemerné emisie za poslednú dobu znížili o menej ako 1 g za rok, je otázne, či je ešte stále cieľ a harmonogram vypracovaný Komisiou primeraný.
Komisia preto navrhuje, aby sa limit urýchlene zmenil na 5 g ročne.
Správne, to sa dá dosiahnuť, a existuje na to aj spôsob. Avšak koľko by to stálo?
Zníženie emisií sa musí stať prioritou pre výrobcov áut, ale musí sa to udiať pri najnižších možných nákladoch.
To znamená vymedziť automobilovému priemyslu špecifické ciele a dať mu dostatočný čas na uskutočnenie zmien.
Tieto vylepšenia môžu spôsobiť nárast cien nových automobilov, ale potom nižšie množstvo emisií a vylepšené využívanie paliva prinesie tým, čo si tieto autá kúpia, úsporu peňazí v priebehu ich používania.
Čiže môžeme urobiť niečo dobré pre životné prostredie, dobré pre užívateľov a dobré aj pre budúcnosť automobilovej výroby.
V tomto Parlamente prebieha diskusia o tom, či by mali zástancovia životného prostredia v predbežnej legislatívnej správe tohto druhu nabádať Komisiu, aby bola neústupčivo prísna, alebo či by sme sa skôr mali snažiť byť realistický v rámcových opatreniach, ktoré by sa nakoniec naozaj mohli najviac priblížiť konečnému zneniu.
Preto žiadam Parlament, aby sa odčlenil od názoru Komisie a odporučil, aby sa cieľ pre priemerné množstvo emisií z nových áut by neurčoval na rok 2012 ale až 2015 a mal by byť 125 g, ktoré bude potrebné dosiahnuť výlučne prostredníctvom technických prostriedkov.
Podporme všetkými spôsobmi používanie doplnkových opatrení na zníženie emisií, ale skutočne len ako doplnok a nie náhradu za tieto technické vylepšenia.
Pre tých poslancov, ktorí hovoria, že toto nie je dostačujúce, dovoľte mi len pripomenúť, že budúci mesiac budeme hlasovať od správe CARS 21 a v nej je odporúčanie na 135 g do roku 2015.
Môžeme skončiť tak, že budeme tento mesiac hlasovať za niečo a nasledujúci za niečo iné.
Ak sa mi podarí prispieť k zjednoteniu názorov Výboru pre priemysel, výskum a energetiku a Výboru pre životné prostredie, verejné zdravie a bezpečnosť potravín, verím, že to posilní stanovisko a vplyv Parlamentu.
Som presvedčený, že výrobcovia automobilov by mali mať presne dané ciele bez akejkoľvek možnosti kľučkovať medzi nimi.
Táto správa naliehavo žiada, aby nesplnenie požiadaviek sprevádzali prísne finančné pokuty.
Navrhujem interný obchodný mechanizmus, ktorý výrobcom poskytne maximálnu mieru flexibility a bude stimulovať výrobu nízko emisných vozidiel.
Každopádne však záleží na systéme penalizovania a očakávam, že práve ten preverí rozhodnutia Komisie.
Rovnako dôležitá je potreba zaviesť dlhodobé ciele na zníženie emisií pod 100 g do roku 2020.
Nepochybujem o tom, že pri dostatočnom čase a bezpodmienečnom nariadení, výrobcovia budú schopní počas nasledujúcich 13 rokov znížiť emisie takmer o 40 %.
Na záver mi dovoľte, aby som sa zmienil o spôsobe propagovania áut.
Výrobcovia vždy tvrdia, že odpovedajú na požiadavky zákazníkov, ja tomu ale neverím.
Myslím si, že oni formujú požiadavky klientov.
Štúdie ukázali, že prevažná väčšina reklám propaguje autá na základe ich sily, veľkosti a rýchlosti.
Automobilový priemysel by mal vytvoriť dobrovoľný kódex správania v rámci reklamy, ale na dobrovoľných kódexoch sme si už popálili prsty a ku každému takému opatreniu by sa malo pristupovať s istou dávkou nedôvery.
Je na čase, aby reklamy poskytovali konzumentom viac podrobností o úspore paliva a o produkcii emisií predávaných vozidiel.
Táto informácia by mala byť zreteľná a nie zašifrovaná v malých písmenách.
Musíme povzbudiť výrobcov áut, aby si konkurovali v tom, nakoľko sú ich autá bezpečné, štýlové a priateľské k životnému prostrediu.
Dovoľte mi ukončiť môj príhovor nasledujúcimi poznámkami.
Európske automobilové spoločnosti vyrábajú kvalitné vozidlá.
Technická odbornosť samotných spoločností si z veľkej časti zaslúži obdiv, avšak už príliš dlho ignorujú skutočnosť, že ich produkty prispievajú k hrozbe klimatických zmien.
V záujme našej planéty a pre dobro automobilového priemyslu, ktorý musí zostať na úrovni špičkových svetových technológií, sú teraz na rade zákonodarcovia, aby ho prísne viedli zelenším smerom.
člen Komisie. - (EL) Vážená pani predsedajúca, cestná doprava spolu s ďalšími oblasťami hospodárstva, musí prispieť k úsiliu o zníženie emisií CO2 v snahe dosiahnuť ciele, ktoré stanovuje Kjótsky protokol a naše záväzky do roku 2020 a neskôr.
Cestná doprava je v rámci EÚ druhým najväčším zdrojom plynov, ktoré spôsobujú skleníkový efekt.
Len samotné osobné autá zodpovedajú za 12 % z celkového množstva emisií v EÚ.
Nie je nič platné, že v období medzi rokmi 1990 a 2005 bolo celkové množstvo všetkých dvadsiatich siedmich členských štátov EÚ pod hranicou 8 %, pretože emisie z cestnej dopravy za rovnaké obdobie vzrástli o 25 %.
Na tomto mieste by som mal pripomenúť, že od roku 1995 Komisia určila za cieľ 120 gramov, o čom bol automobilový priemysel oboznámený.
Dovoľte mi tiež pripomenúť, že existovala dobrovoľná dohoda zameraná na zníženie emisií CO2, ktorá uvádzala 140 gramov na kilogram do roku 2008.
Komisia si uvedomila, že automobilové spoločnosti tento cieľ nedosiahnu a priznali to aj samotní predstavitelia automobilového priemyslu.
Prirodzeným dôsledkom bolo opätovné prehodnotenie Stratégie Spoločenstva na zníženie emisií CO2 z nových osobných automobilov, ktoré vo februári minulého roku vypracovala Európska komisia s povinnou legislatívou založenou na integrovanom prístupe, prostredníctvom ktorej by sa mal splniť európsky cieľ zníženia emisií z nových áut na 120 g do roku 2012.
Keď sa venujeme problému emisií CO2 produkovaných autami, je potrebné, aby sme prispeli aj k očakávanému posilneniu energetickej stability v rámci EÚ prostredníctvom zníženia našej závislosti od dovážaných fosílnych palív.
Toto bude spontánne viesť k zníženiu nákladov na pohonné hmoty.
Vážená pani predsedajúca, som rád, že môžem poznamenať, že vaša správa schvaľuje našu iniciatívu predložením legislatívneho rámca na zníženie emisií CO2 produkovaných autami, a ďakujem spravodajcovi, pánovi Daviesovi, za jeho prácu, ako aj pani Harmsovej z Výboru pre priemysel, výskum a energetiku a pánovi Bulfonovi z Výboru pre vnútorný trh a ochranu spotrebiteľa za ich podnety k tejto téme.
Správa kladie ambiciózne ciele na zníženie CO2 a zdôrazňuje potrebu väčšieho a dlhodobejšieho napredovania.
V súčasnosti je pre nás výzvou transformovať túto politickú podporu do praktickej činnosti.
Návrh správy obsahuje rôzne dôležité oblasti pôsobenia, ja by som sa rád vyjadril o dvoch z nich.
Po prvé, vaša správa poukazuje na opodstatnenú požiadavku, aby mal automobilový priemysel dostatok času na plynulé prispôsobenie sa novým legislatívnym opatreniam.
Ako som už predtým spomenul na tejto stratégii zníženia sa začalo pracovať v roku 1995.
Na výstave Frankfurt Motor Show, ktorá sa uskutočnila minulý mesiac, sa evidentne preukázalo, že európsky automobilový priemysel výrazne odpovedal na výzvu nášho návrhu.
Výrobcovia áut dokázali za krátky čas navrhnúť finančne dostupné technické riešenia, ktoré výrazne šetria palivo.
Som si úplne istý, že prostredníctvom našej prepracovanej stratégie a bezprostredným legislatívnym rámcom poskytneme výrobcom áut rovnaké podmienky konkurenčnej súťaže.
Konkurencia sa v budúcnosti nebude zakladať výlučne na veľkosti alebo kapacite motora, ale motiváciou sa stane ekologické prevedenie áut.
Prvé výsledky v tomto smere už môžeme pozorovať.
V súčasnosti, keď cena nafty dosahuje rekordné hodnoty, nesmieme premárniť príležitosť na zavedenie ambicióznych cieľov zníženia emisií CO2 v rámci európskeho automobilového priemyslu.
Bude to silný podnet pre inováciu a obnovu, a tiež to umožní väčší vývoz do novovznikajúcich krajín, kde je veľký záujem o automobily s nízkou spotrebou paliva.
Po druhé, vaša správa poukazuje na potrebu zohľadniť v pripravovanej legislatíve určité dôležité parametre, akými sú činitele determinované sociálnym vplyvom a dostupné ceny pre zákazníkov.
Samozrejme, dôležité je spravodlivé zaobchádzanie so všetkými zúčastnenými stranami.
Chcem zdôrazniť, že našou vážnou snahou je predložiť taký návrh legislatívy, ktorá bude zohľadňovať všetkých výrobcov automobilov, a tak sa vyhnúť akejkoľvek neospravedlniteľnej deformácii konkurenčnej súťaže.
Celkový cieľ sa rozdelí medzi výrobcov áut udržateľným a sociálne spravodlivým spôsobom.
Integrovaný prístup, ktorý navrhujeme, pomôže danému sektoru v prípravách na budúce výzvy a vylúči nespravodlivé zaťaženie určitých podnikov alebo tohto odvetvia ako celku.
Tieto predbežné stanoviská uzatvárajú môj príhovor.
Ďakujem za pozornosť.
spravodajkyňa Výboru pre priemysel, výskum a energetiku požiadaného o stanovisko. - (DE) Vážená pani predsedajúca, pán komisár, dovoľte mi, aby som pánovi Daviesovi povedala, že by sme si mali jasne pripomenúť, prečo vlastne diskutujeme o striktných záväzných limitoch emisií.
Dôvodom je fakt, že automobilový priemysel vedome a úmyselne nesplnil ciele dobrovoľnej dohody, ktorú s Európskou komisiou uzavrel pred viac ako 10 rokmi.
Ako vieme, v súčasnej situácii nie sme vďaka smole alebo nepredvídateľnému zvratu udalostí, ale pre rozhodnutia najvyššieho manažmentu výrobných skupín.
Z tohto dôvodu svojím spôsobom žasnem nad jasným posolstvom, ktoré ste, pán Davies, vyslali prostredníctvom týchto pozmeňujúcich a doplňujúcich návrhov; ktoré som videla dnes prvýkrát, aj keď už možno existovali dlhšie. Napriek tomu, o čom sa rozhodlo vo Výbore pre životné prostredie, vy už viac nemáte záujem vyvíjať tlak na inovatívny potenciál a inovatívnu silu automobilového priemyslu v Európe.
Podľa môjho názoru môžeme dosiahnuť európske ciele týkajúce sa ovzdušia iba prostredníctvom prísnych limitov, ktoré boli pôvodne navrhnuté Komisiou.
Tiež si myslím; a vy, pán Dimas, ste tento bod adresovali správne že nebudeme schopní zaistiť zásoby pohonných hmôt pre potreby našej dopravy, pokiaľ bez meškania nezabezpečíme, aby mali autá účinnejšiu spotrebu paliva. Nemôžeme iba tak stáť a prizerať sa ako sa na našich cestách aj naďalej plytvá cennou ropou, ktorá sa tak ťažko získava.
Tretí bod, ktorému Výbor pre priemysel požiadaný o stanovisko prikladá veľký význam, je potreba z dlhodobého hľadiska zabezpečiť implementáciu vedomostí a schopností strojných inžinierov a vývojárov v automobilovom priemysle, a aby títo kvalitní odborníci neboli naďalej zatláčaní do úzadia zavádzajúcim prístupom manažmentu.
Som pevne presvedčená, že zakrátko budú na trhu iba palivovo účinné, ekologicky prijateľné, cenovo dostupné, a zároveň štýlové autá, avšak tí, čo dnes zľahčujú požiadavky na inovácie prostredníctvom zavedenia veľmi benevolentných časových limitov na dosiahnutie cieľov zníženia, pán Davies, budú niesť zodpovednosť, ak sa európsky automobilový priemysel stane z dlhodobého hľadiska neschopný konkurencie a ak zamestnanci výrobných podnikov v Európe prídu o prácu.
Nemusím snáď pripomínať, že globálny automobilový trh sa zmení na nepoznanie za predpokladu, že prijmeme zásadné východiskové body našej politiky a politiky OSN v oblasti klimatických podmienok; a že tí, ktorí sa teraz zasadzujú za zabrzdenie tohto procesu znižovania emisných limitov, budú potom niesť zodpovednosť, keď automobilový priemysel v Európe vyjde na psí tridsiatok a aj za situáciu, kedy my sami nebudeme ďalej brať politiku v oblasti klimatických podmienok vážne.
spravodajca Výboru pre vnútorný trh a ochranu spotrebiteľa. - (DE) Vážená pani predsedajúca, považujem auto za univerzálny dopravný prostriedok, a uznávam prínos automobilového priemyslu k prosperite obyvateľov Európy.
Avšak neuznávam auto ako modlu.
Z tohto dôvodu je pre mňa nepochopiteľné, že výrobcovia chcú navrhovať autá, ktoré dokážu jazdiť rýchlosťou väčšou ako 201,17 kilometrov za hodinu.
Všetky dôkazy klimatických zmien poukazujú na nevyhnutnosť vyrábať efektívne a ekologicky prijateľné autá.
Navyše, Európa má morálnu povinnosť dať dobrý príklad rýchlo rastúcemu množstvu novovznikajúcich trhov.
Určite zostáva na výbere spotrebiteľov, ktorí rozhodnú, akými autami budú jazdiť v nasledujúcich rokoch.
Z tohto dôvodu som vo Výbore pre vnútorný trh a ochranu spotrebiteľa obhajoval transparentné a zrozumiteľné informácie o emisných ratingoch vozidiel.
Vyzývam Komisiu, aby túto správu zobrala ako východiskový bod na prípravu ambiciózneho legislatívneho návrhu a konala rýchlo.
v mene skupiny PPE-DE. - Vážená pani predsedajúca, celkom na začiatku by som skutočne veľmi rád poďakoval pánovi Daviesovi za prácu, ktorú odviedol v tejto správe a za jeho obzvlášť konštruktívnu spoluprácu.
Teším sa, že v mene mojej skupiny môžem podporiť cieľ, ktorý už pán Davies načrtol, a je ním 125 g do roku 2015.
Ide o cieľ, ktorý je, podľa môjho názoru, z ekologického hľadiska neobyčajne ambiciózny a zároveň dosiahnuteľný. Európsky automobilový priemysel zamestnáva státisíce ľudí a my musíme zaistiť, aby takýto úspešný zostal aj naďalej.
Som si istý, že európske automobilky budú pokračovať vo výrobe čo najviac ekologicky prijateľných automobilov, a tieto nové ciele, ktoré sú (a na to nesmieme zabúdať) najprísnejšie na svete, im v budúcnosti pomôžu vyrábať ešte ekologicky čistejšie autá.
No v tejto rozprave samozrejme chýba prepojenie s požiadavkami zákazníkov.
Musíme sa uistiť, že spotrebitelia požadujú čistejšie, ekologicky prijateľnejšie automobily, a v tomto bode musia zohrávať dôležitú úlohu samotné členské štáty prostredníctvom svojich daňových systémov, čo je podľa správnosti v ich kompetenciách.
Tieto môžu významne ovplyvniť požiadavku zákazníkov zavedením korektných schém zdaňovania, ktoré budú zohľadňovať ekologickú prijateľnosť.
Z môjho pohľadu je potrebné, aby k znižovaniu CO2 prispeli aj všetky príbuzné odvetvia: ropné spoločnosti, výrobcovia biopalív, výrobcovia pneumatík a všetci, ktorí môžu prispieť a pomôcť v napĺňaní našich ambicióznych cieľov.
Aj ja som podal na prerokovanie isté pozmeňujúce a doplňujúce návrhy s cieľom stlmiť požiadavky na tvorcov reklám, ktoré pán Davies zahrnul do svojej správy, a ktoré ja považujem za veľmi normatívne.
Myslím si, že sú v značnom nepomere voči problému, a som si istý, že ak dáme výrobcom automobilov a reklám dostatočnú príležitosť, môžu oni sami prísť s dobrovoľným kódexom, ktorý bude rovnako efektívny.
Spolu s pánom Daviesom som predložil na prerokovanie pozmeňujúci a doplňujúci návrh, aby sa uznal príspevok nízkonákladových výrobcov, ktorí nemajú obrovský sortiment produktov, a boli aj s nimi spriemerované požiadavky na emisie.
Dúfam, že ich Komisia zohľadní pri tvorbe legislatívy.
v mene skupiny PSE. - (FR) Dámy a páni, vážená pani predsedajúca, pán komisár, ako všetci vieme, ide o veľmi naliehavú záležitosť.
Al Gore, ktorý začal biť na poplach, bol odmenený Nobelovou cenou, a je čas pre Európsku úniu, aby sme prestali hovoriť a začali konať, pretože nejde o nový problém.
Existovala dobrovoľná zmluva, v ktorej sa výrobcovia automobilov zaviazali, že emisie v priemere dosiahnu 140 g CO2 na kilometer do roku 2008, ale túto zmluvu nedodržali.
Rada by som pripomenula, že samotnú Európsky parlament upravil cieľ na 120 g do roku 2005 alebo najneskôr 2010.
V súčasnosti je neospravedlniteľné ustupovať od týchto cieľov.
Takže potrebujeme práve ambiciózne, jednoznačné a záväzné nariadenia a na to je potrebné určiť ciele v dvoch etapách.
Po prvé, z krátkodobého hľadiska, potrebujeme cieľ určujúci pre nové autá 120 g CO2 a zníženie o 10 g, ktoré sa dosiahne pomocou doplnkových opatrení.
Musíme konať svižne, a preto podporujeme vo Výbore pre životné prostredie hlasovanie za dosiahnutie cieľa v roku 2012 so záväznými krokmi od roku 2009, aby do roku 2012 bol tento cieľ splnený pre všetky vozidlá.
Čo sa týka druhej úrovne, sme presvedčení, že je nevyhnutné určiť ciele 95 g pre rok 2020 a 70 g pre rok 2025, s prechodným posledným termínom v roku 2016, aby sme sa uistili, že sme na správnej ceste.
Podporujeme ambiciózny plán pripravený Výborom pre životné prostredie, nakoľko si myslíme, že úspech spočíva v určení jasných štandardov a v našej konfrontácii s technologickými nedostatkami, ktoré musíme preklenúť, aby sme vyhoveli požiadavkám Kjótskeho protokolu.
Áno, samozrejme, bude to nákladné a bude sa musieť rokovať o cenách nových vozidiel.
Prvá vec, ktorú si musíme uvedomiť je, že nie všetky autá a nie všetci výrobcovia dosiahli v rámci dobrovoľnej zmluvy rovnakú palivovú účinnosť.
Áno, musíme uprednostňovať malé autá pred veľkým a potrebujeme prísť s daňovými opatreniami, novými postupmi a v niektorých prípadoch aj zákazmi, aby sme v rozvinutých oblastiach zabránili veľkým vozidlám vrátane 4x4, ktoré denne produkujú obrovské množstvá CO2, v znečisťovaní našich miest.
Táto otázka je obzvlášť dôležitá, pretože čím väčšie autá automobilky vyrobia, tým sú väčšie ich marže.
My preto musíme nastaviť trh tak, aby výrobcovia menších, menej znečisťujúcich vozidiel mohli dosiahnuť väčší zisk ako majú tí, ktorí vyrábajú veľké a silne znečisťujúce autá, pričom očakávame, že Komisia spolu s určením štandardov navrhne aj stratégie, aby sme sa posunuli týmto smerom.
Posledný bod, na ktorý by som chcela upozorniť je, že sa musíme zbaviť zavádzajúcej reklamy a vyzdvihnúť dôležitosť vhodných informácii pre tých, ktorí si vozidlá kupujú, aby si dokázali nájsť cestu cez mínové pole.
Z tohto dôvodu moja skupina predložila na prerokovanie pozmeňujúci a doplňujúci návrh, ktorý požaduje systém označovania všetkých áut písmenami A-G zodpovedajúce palivovej účinnosti, aby sa všetci kupujúci mohli aktívne rozhodnúť v prospech životného prostredia.
v mene skupiny ALDE. - (DE) Vážená pani predsedajúca, keď sa začne hovoriť o emisiách CO2, veľmi rýchlo upriamime svoju pozornosť na autá jednoducho preto, že cesta k previnilému svedomiu človeka vedie cez jeho auto.
Z tohto dôvodu pani Harmsová, Zelení a množstvo ekologických organizácií obzvlášť intenzívne hovorí o autách.
Sme konfrontovaní s nedodržaním dobrovoľnej dohody, o ktorom niet pochýb, a preto potrebujeme nariadenie.
Nemáme žiadnu inú možnosť.
Pani Harmsová, to, s čím ste prišli a prezentovali nám o dobrovoľnom záväzku, ktorý bol úmyselne a strategicky zmarený automobilovým priemyslom, sa mi zdá pritiahnuté za vlasy.
Dovoľte mi, aby som vám len pripomenul, že trh netvoria iba z dodávatelia výrobkov, ale aj z tí, ktorí si ich žiadajú.
Aj my sami prispievame k vytváraniu dopytu, a skrátka, keď sa necháme odviesť domov, používame práve tie autá, čo nespĺňajú ciele, ku ktorým sa zaviazali automobilové spoločnosti.
Uvítal by som iniciatívu Zelených.
Ak sú čestné vaše zámery, zaistite prosím na budúci rok, aby sa pre Parlament objednali malé autá, ktoré spĺňajú dobrovoľné ciele pre budúci rok.
V pripravovanej legislatíve je celkom nevyhnutné, aby sa požadované zníženia podrobili analýze nákladov a prínosov.
Správa pána Sterna, ktorú by ste vy, pani Harmsová, a Zelení radi citovali, počíta s 13 možnými opatreniami na zníženie CO2 a tie, ktoré sa zameriavajú na skupinu najdrahších áut sú v skutočnosti najmenej efektívne.
Každý, kto presadzuje politické požiadavky na striktné emisné limity a autá s efektívnejším využitím paliva si musí uvedomiť, že vývojový a výrobný cyklus v automobilovom priemysle trvá päť až sedem rokov.
Hazardujeme so zamestnanosťou ľudí tým, že si túto skutočnosť nepripúšťame, pani Harmsová, a nie tým, že s ňou počítame.
Som rád, že pán spravodajca tento fakt zohľadnil, keď povedal, že by bolo nerealistické stanoviť akékoľvek konečné termíny do roku 2015.
Zajtra bude Parlament hlasovať v prospech jednej z možností, ktoré boli podané na prerokovanie, a je dôležité povedať, že nech to dopadne akokoľvek, nech je určený ktorýkoľvek rok a ktorákoľvek priemerná hodnota, v každom prípade bude náš systém prísnejší a ambicióznejší ako hocktorý iný vo svete.
Toto by sme mali mať stále na zreteli.
Pre automobilový priemysel existuje veľmi zreteľná deliaca čiara medzi odmenou a trestom, a najdôležitejšie je, aby sme si v konečnom dôsledku dali pozor na to, či skutočne vyvážame najlepšie výrobky a nie snáď náš priemysel.
v mene skupiny Verts/ALE. - Vážená pani predsedajúca, myslím, že je správny čas oboznámiť vonkajší svet s tým, o čom je táto Callanan-Daviesova správa.
Takže čo to je?
Je to oneskorenie činnosti z roku 2012 na rok 2015.
Vypočítali sme vplyv CO2: 125 g v roku 2015 je horšia situácia ako 130 g v roku 2012.
Druhú časť správy tvoria výnimky pre nízko nákladových výrobcov.
To je 300 000 áut ročne, čo nie je "nízky náklad".
Myslím si, že to, o čom hlasujeme tento víkend, teda iniciatívy pána Daviesa, pochádza od klimatického hrdinu zelených liberálov, ktorý sa stal zradcom klimatických podmienok.
Je to naozaj fascinujúce: namiesto využitia stredoľavej väčšiny tohto Parlamentu za 120 g v roku 2012, sa pridáva k spiatočníckym konzervatívcom, aby automobilový priemysel v Európe získal čas - toto naozaj nie je cesta vpred.
v mene skupiny GUE/NGL. - (NL) Vážená pani predsedajúca, počas niekoľkých minulých mesiacov som sa spolu s mojimi kolegami poslancami stretla s mnohými zástupcami motorového priemyslu.
Nemyslím si, že by existovala nejaká iná správa, za ktorú by sa toľko lobovalo.
Priemysel použil každý možný argument, aby zabránil opatreniam na zníženie emisií CO2 , alebo ich za každú cenu posunul na neskôr.
Zdá sa, že mnohých mojich kolegov poslancov vrátane spravodajcu presvedčili, aj keď našťastie Výbor pre životné prostredie, verejné zdravie a bezpečnosť potravín si zostal pevne vedomý svojej úlohy.
Dovoľte, aby som sa vyjadrila jasne; automobilový priemysel je plne zodpovedný za tento návrh Komisie.
Snahy o dohodu v rámci dobrovoľných záväzkov boli celkom neúspešné.
Zdá sa, že efektívne sú len povinné štandardy.
Sťažovanie sa na to, že všetko sa musí urobiť tak rýchlo, považujem za celkom pokrytecké, nakoľko priemysel už roky vedel o tom, že k takýmto krokom určite raz príde.
Teraz sa musíme starať o životné prostredie drastickými opatreniami.
Musíme to urobiť pre nás a pre budúce generácie.
Z tohto dôvodu naliehavo žiadam, aby sme hlasovali proti pozmeňujúcemu a doplňujúcemu návrhu č. 42, ktorý predložili pán Callanan a pán Davies.
Tento pozmeňujúci a doplňujúci návrh zvyšuje maximálne množstvo CO2 a odďaľuje dohodnutý termín z roku 2012 na 2015.
Tým uprednostňuje komerčné záujmy pred životným prostredím, čo v žiadnom prípade nesmieme dovoliť.
Čo sa nám to snaží pán Davies urobiť?
Vážená pani predsedajúca, v mene mojich kolegov z Výboru pre vnútorný trh a ochranu spotrebiteľa, by som rád poďakoval pánovi Daviesovi za spôsob, akým k tomuto problému pristupoval, obzvlášť za jeho ochotu počúvať, a tiež za množstvo inovatívnych prístupov, ktoré vidíme v jeho správe.
Chcem poďakovať aj nášmu spravodajcovi, pánovi Bulfonovi, a pánovi Daviesovi za zapracovanie viacerých našich návrhov do jeho správy.
Dnes sme si už vypočuli veľa diskusií o tom, že automobilovému priemyslu chýbajú ciele a o tom ako ideme napredovať.
Ja by som však rád zopakoval to, čo povedal pán komisár a použijem pritom slovo "incentíva".
Tento program a naplnenie programu, ktorý pripravil pán Davies, si bude vyžadovať miliardy a miliardy eur investovaných do nových výrobkov a následne priškrtí zdroje v strojárstve a vývoji produktov.
(námietky)
Vidím, že moji kolegovia z radov Zelených už krútia hlavami; zdá sa, že si myslia, že existuje technológia, ktorá dokáže zo dňa na deň zmeniť základy priemyslu požadovaným smerom.
Toto je celkom nerealistický postoj; odkiaľ táto investícia príde?
Zo ziskov automobilových spoločností.
Tieto zisky musíme zachovať na to, aby mohli byť znova investované.
Takáto požiadavka bude najväčšou zmenou a zvratom, aký sme kedy videli v hlavnom odvetví priemyslu.
Pokúsme sa na to pamätať.
Skúsme robiť aj niečo iné ako tu len sedieť a klásť nereálne požiadavky.
Toto je praktický prístup.
Ale, kolegovia, dovoľte, aby som vám pripomenul, - a odmietam akceptovať toto akési kikiríkanie -, že ja vôbec nelobujem za automobilový priemysel.
Dlho som podával argumenty o tom, že potrebujeme zaviesť ambiciózne ciele.
Po prvýkrát sa blížime k legislatívnemu prístupu.
Ale vy by ste mali tiež počúvať.
A dovoliť, aby som zdôraznil jeden bod.
Myšlienka doplnkových opatrení a iných vecí, o ktorých tu hovoríme, predstavuje úplnú zmenu v spôsobe prístupu ľudí k doprave a automobilom.
Tieto nové vozidlá prídu na trh oveľa neskôr.
Avšak doplnkové opatrenia, o ktorých hovoríme, t.j. zákaznícke opatrenia, informácie pre zákazníkov, sú skutočnými incentívami, ktoré musíme zaviesť.
Pani predsedajúca, ospravedlňte ma, že som hovoril dlhšie, ale verím, že uznáte, že môj príhovor celkom zbytočne prerušili niektorí kolegovia.
(DE) Vážená pani predsedajúca, pán komisár, táto správa, ktorú Chris Davies vypracoval na základe iniciatívy Výboru pre životné prostredie, by mala pre Komisiu signalizovať, že Európsky parlament berie naše emisie CO2 vážne.
Keď vidím predložené pozmeňujúce a doplňujúce návrhy, žasnem nad tým.
Chcem zdôrazniť tri body, na ktoré by sme mali myslieť.
Po prvé, od 1. januára 2012 nesmú nové autá v Európe vypúšťať viac ako 120 g CO2 na kilometer.
S týmto dátumom a emisným limitom by sme sa nemali zahrávať.
V roku 1998 sa automobilový priemysel dobrovoľne zaviazal k zníženiu úrovní emisií CO2 z nových vozidiel.
Vzhľadom na nové správy o pokračujúcom náraste klimatických zmien, nevidím pre nás žiadny dôvod na to, aby sme zasahovali do konečných termínov a horných hraníc limitov.
Po druhé, pripravovaná legislatíva musí jasne povedať, že emisie CO2 sa majú znížiť u všetkých áut.
Veľké autá k tomu prispejú viac, ale rovnako aj malé autá musia prispieť, aby sme do roku 2012 dosiahli 120 gramov.
Môj tretí bod je, že autá musia zostať pre ľudí finančne dostupné.
V tom súhlasím s predchádzajúcim rečníkom.
Pochádzam z prevažne vidieckej oblasti, kde sú ľudia závislí od áut, ktoré ich dovezú do zamestnania.
Z tohto dôvodu musí pripravovaná legislatíva predstavovať vyvážený akt, ktorý zosúladí potreby životného prostredia s ekonomickými potrebami.
Načo nám budú prísne emisné limity, ak si ľudia nebudú môcť ďalej dovoliť nové autá a budú sa rozvážať vo svojich dosluhujúcich vozidlách?
Na obnovu vozového parku osobných automobilov na európskych cestách potrebujeme osem a pol roka a na to by sme pri prijímaní novej legislatívy nemali zabúdať.
Pripravovaná legislatíva o emisiách CO2 z osobných automobilov by sa mala riadiť potrebou zaručiť lepšiu ochranu ovzdušia, ako aj cenovo prijateľné vozenie sa v autách.
(HU) Ďakujem Vám, pán predsedajúci.
Dámy a páni, mohol by som začať starým vtipom: Mám jednu dobrú a jednu zlú správu, ktorú chcete počuť ako prvú?
Začnem tou dobrou: Európska únia zvádza boj s klimatickými zmenami. 27 štátov EÚ v súčasnosti robí viac ako ktokoľvek iný na svete s cieľom zastaviť napredovanie klimatických zmien.
A teraz tá zlá správa: ak majú tisícky vedcov z celého sveta pravdu, potom aj toto naše snaženie je primalé.
Čo by sme teda mali robiť?
Odpoveď vylučuje akékoľvek pochybnosti: potrebujeme zmenu paradigmy.
Je chvályhodné, že správa pána Daviesa poukazuje na množstvo dôležitých detailov.
Veľmi sa však mýli každý, kto si myslí, že sme už niečo vyriešili znížením emisií oxidu uhličitého zo stále narastajúceho počtu vozidiel na 120 alebo 95 gramov.
Podľa môjho názoru, môžeme a musíme hlasovať za túto správu a zároveň musíme prinútiť automobilové spoločnosti, aby vyrábali menšie autá s úspornejšími motormi.
Ale tu nesmieme skončiť.
Európska únia sa musí jednoznačne zasadiť za zmenu technológií v doprave.
Je potrebné využiť všetky dostupné prostriedky na šírenie výskumu, vývoja a inovácií v tejto oblasti a musíme prestať akýmkoľvek spôsobom podporovať tradičné technológie.
Členské štáty si od seba navzájom musia čo najskôr prepožičať najlepšie riešenia, aby poskytli výrobcom a zákazníkom právne, ekonomické a iné stimuly.
Navyše, čo sa týka tejto problematiky, neverím, že napríklad biopalivá by sa mohli stať konečným riešením tejto situácie, najmä nie súčasné biopalivá prvej generácie.
Zdá sa však, že sú nevyhnutným krokom v ústrety alternatívnym palivám, akými sú systémy využívajúce vodíkový a elektrický pohon a veľa ďalších systémov, ktoré sa zatiaľ vo väčšej miere nevyužívajú alebo ešte neboli ani vynájdené.
Skúsme pomôcť rozvoju týchto alternatív aj v terajšom hlasovaní a v pripravovanej legislatíve.
Ďakujem veľmi pekne.
Vážený pán predsedajúci, nebudem komentovať toto nové spolčovanie britských liberálnych demokratov a konzervatívcov, ako to tu dnes predviedli pán Callanan a pán Davies.
Pre liberálnych demokratov možno ide o nový zápas vedenia, nakoľko niektorí z ich nových vedúcich predstaviteľov dokonca majú dvojníkov!
To, o čom chcem hovoriť, je zotrvanie pri ambicióznych cieľoch.
Nemyslím si, že priemysel mohlo veľmi prekvapiť, keď Komisia hovorila o roku 2012 ako o cieľovom termíne alebo o úrovni tohto cieľa, pretože samozrejme vieme, že sa o nich diskutovalo už veľa rokov.
V marci sa vedúci predstavitelia EÚ podpísali pod celkové zníženie emisií CO2 o 20 % do roku 2020.
Ak máme tento cieľ splniť, musíme predložiť legislatívu, ktorá nám v tom pomôže.
Takže sme dobehli prvú prekážku a ja si nemyslím, že by teraz Európsky parlament mohol zlyhať.
Ľudia zvonka nás pozorujú .
Chcú si byť istí, že to s riešením klimatických zmien myslíme vážne.
Samozrejme, musíme spolupracovať s priemyslom, a pán Davies hovorí o trestaní priemyslu.
Nikto nechce priemysel trestať, veď ako povedal pán Harbour, automobilový priemysel je hlavným odvetvím v rámci Európy; je to najväčší zamestnávateľ a musíme s ním spolupracovať, pretože iba prostredníctvom neho môžeme vykonať zmeny, ktoré potrebujeme.
Takže musíme spolupracovať a počúvať a myslím si, že nadovšetko potrebujeme dlhodobý plán, pod ktorý sa všetci odpíšu, aby každý vedel kam smerujeme, a aby sa tam každý pokúšal dostať.
Na záver sa chcem vyjadriť k značeniu a reklame.
Potrebujeme zrozumiteľný systém, systém značenia ekologického auta, ktorému porozumie každý zákazník, práve tak ako pri kúpe bielej techniky každý rozumie, ako tieto spotrebiče fungujú.
Výrobcovia bielej techniky, ktorých výrobky mali vysokú spotrebu, v podstate vypadli z trhu.
To isté musí prísť aj v súvislosti s autami a verím, že dokážeme spolupracovať s priemyslom na vytvorení systému ekologického značenia, ktorý bude zrozumiteľný pre každého.
(ET) Doteraz sa naša politika v oblasti ovzdušia zaoberala najmä sektorom energetiky.
Letectvo je ďalšou oblasťou, ktorá bude začlenená do Európskeho systému obchodovania s emisiami.
Pozemná doprava, má však najväčší vplyv na klimatické zmeny a správa pána Daviesa je absolútne vítanou iniciatívou.
Automobilový priemysel potrebuje jasné dlhodobé ciele na zníženie hladiny emisií CO2 vo výfukových plynoch a podporujem prístup pána Daviesa, v ktorom sú napríklad dlhodobé limity emisií CO2 predpísané na rok 2020 alebo 2025.
Automobilový priemysel mal už dosť času na zníženie hladiny emisií CO2.
Nemali by sme akceptovať pokračujúce meškanie, keď technologické riešenia už existujú.
Podobne dúfam, že Parlament podporí pozmeňujúci a doplňujúci návrh, ktorý som predložil Výboru pre životné prostredie, verejné zdravie a bezpečnosť potravín, podľa ktorého má automobilový priemysel znížiť emisie CO2 z výfukových plynov na 120g/km do roku 2012.
(PL) Vážený pán predsedajúci, chcela by som zablahoželať spravodajcovi k jeho správe.
Keď sa zaoberáme problémom stratégie Spoločenstva na zníženie emisií CO2, mali by sme mať na zreteli, že v samotnej Európe sú v automobilovom priemysle zamestnané dva milióny ľudí, a ďalších 10 miliónov pracovných pozícií súvisí s týmto odvetvím.
Tento priemysel predstavuje 3,5 % európskeho HDP.
Exportná hodnota je 33,5 miliardy EUR a nemenej dôležité je, že každoročne členským štátom prinášajú dane za motorových vozidiel 365 miliárd EUR .
Stratégia Spoločenstva na zníženie emisií CO2 uspeje iba ak bude dôkladne premyslená a výrobcom poskytne dostatok času na vývoj vhodných technologických riešení.
Som za zavedenie vhodného tranzitného obdobia, pretože výrobný cyklus v automobilovom priemysle je komplexný a vyžaduje si dlhší čas na prispôsobenie.
Zdá sa, že najlepší termín na zavedenie predpisov je rok 2015 aj z toho dôvodu, že v tom roku nadobudne účinnosť aj právny predpis Euro 6.
Rovnako si myslím, že sme mali zastávať integrovaný prístup k emisiám CO2.
Výskumné štúdie naznačujú, že dosiahnutie cieľa 120g/km iba pomocou vylepšení v automobilovom priemysle bude mať za následok zvýšenie priemernej ceny automobilov o takmer 3 600 EUR, a kvôli tomu sa mnohé značky áut stanú pre priemerného obyvateľa EÚ menej dostupné.
Z tohto dôvodu je v problematike emisií CO2 opieranie sa výlučne o technológie motorov najdrahším riešením.
Hladinu 120g bude možné dosiahnuť iba ak sa zavedú aj dodatočné riešenia, akými sú používanie biopalív vo väčšej miere ako v súčasnosti, ako aj doplnkové riešenia vo vozidlách, v ktorých ide napríklad o signály na zmenu pohonu alebo pneumatiky s nízkym odporom.
(NL) Vážený pán predsedajúci, cestná doprava je hlavným zdrojom znečistenia ovzdušia.
V roku 2005 doprava, autá a kamióny, vyprodukovali 27 % z celkového množstva emisií plynov spôsobujúcich skleníkový efekt.
Ak chceme bojovať proti klimatickým zmenám, nesmieme ignorovať automobilový sektor.
Pokiaľ sa nič neurobí, emisie budú narastať, nie klesať.
Žiaľ, automobilový priemysel zlyhal v prebratí iniciatívy.
Pred viacerými rokmi sa k redukcii emisií zaviazali samotní výrobcovia automobilov.
Za posledných pár rokov sa vyrábajú lepšie a bezpečnejšie autá.
Urobil sa už veľký pokrok, avšak na spotrebu motora sa smutne zabúda.
Cieľ, ktorý hovoril o 140 g v roku 2008 nedosiahneme, teda určite nie na základe dobrovoľnosti.
Legislatíva, žiaľ, nie je dosť na dosiahnutie palivovej účinnosti.
Legislatíva musí byť nasmerovaná na dosiahnutie priemernej úrovne emisií 120 g v roku 2012, a nie v roku 2015.
Potrebný je dlhodobý cieľ 80 g na kilometer, pretože na rok 2020 máme predpísaný náročný cieľ a to sa musí v automobilovom priemysle takisto odraziť.
(NL) Vážený pán predsedajúci, pán komisár, dámy a páni, osobné automobily zodpovedajú za 12 % zo všetkých emisií CO2.
To všetci vieme.
Je jasné, že tento sektor musí mať hlavnú snahu o dodržanie dohodnutých štandardov pre rok 2020.
Je tiež zrejmé, že musíme byť nároční a dať si latku vysoko.
Jasné je aj to, že výrobcovia automobilov to nebudú schopní urobiť sami.
Integrovaný prístup je potrebný aj z toho dôvodu, aby neniesli zodpovednosť iba oni.
Preto sa musia prijať aj podporné opatrenia.
Lepší vzduch, lepšie cesty a zmena správania vodičov, inými slovami, všetkých nás.
Tento sektor si zasluhuje podporu vlády, pretože automobilový priemysel zamestnáva priamo alebo nepriamo veľké množstvo ľudí.
V prvom rade apelujem na vlády jednotlivých krajín, aby naliehavo upravili svoje dane z motorových vozidiel, a tak zákazníci sami od seba prejdú na používanie ekologicky prijateľných áut.
Ďalej apelujem na pána komisára, Komisiu a celú Európu, aby sa zaoberali vyhodnotením viacročného rozpočtu 2009 s cieľom investovať finančné prostriedky do výskumu v oblasti nových technológií pre autá s nízkou produkciou CO2.
Viem, že ste nedávno zverejnili ambiciózny program na investovanie 500 miliónov EUR do vodíkovej technológie.
Samozrejme, je to úžasné, ale je to len pol cesty.
Každopádne musíme v krátkom čase nájsť riešenia nových technológií motorov.
Som presvedčený o tom, že či už do roku 2012 alebo o trochu neskôr, chytrí výrobcovia áut dosiahnu cieľ 120 g oveľa rýchlejšie ako je naplánované.
Jednoducho preto, a to nechcem byť vôbec naivný, že si to vyžaduje trh.
V tomto zmysle sa za posledných niekoľko rokov úplne zmenili okolnosti.
Je preto dôležité, aby sme schválili kompromisné návrhy pána Callanana týkajúce sa marketingu a reklamy, pretože sú transparentné.
Je to otázka poskytovania jasných informácií zákazníkom.
člen Komisie. - Vážený pán predsedajúci, chcel by som začať vyjadrením svojho uznania nad kvalitou dnešnej rozpravy.
Rád by som komentoval, nakoľko mi to čas dovolí, tri problémy, ktoré tu odzneli.
So zreteľom na náročnosť tejto stratégie, Komisia ju navrhla na základe dôkladného preskúmania vplyvov.
Analyzovali sme rôzne úrovne zníženia emisií CO2 z automobilov, a zohľadňovali sme ich merateľnosť, možnosť monitorovania, ako aj mieru zodpovednosti.
Na základe toho sme navrhli za cieľ 120 g CO2 na kilometer prostredníctvom integrovaného prístupu.
Stotridsať gramov dosiahneme pomocou technológie v osobných automobiloch a desať ďalších sa zabezpečí cez doplnkové opatrenia vrátane cieľov na úsporu paliva v prípade ľahkých úžitkových vozidiel a rozšírenie používania biopalív.
Tento prístup smerujúci k dosiahnutiu cieľa 120 g je, podľa nás, najlepšou kombináciou možností z hľadiska efektivity nákladov, a preto legislatívu navrhujeme podľa neho.
Po druhé, legislatívny rámec na realizáciu integrovaného prístupu bude ústredným, avšak nie jediným, pilierom vypracovanej stratégie.
Ako ste zdôraznili vo vašej správe, hľadanie spôsobov ako povzbudiť záujem zákazníkov o palivovo úsporné autá nám umožní výrazne obmedziť ich vplyv na životné prostredie, a tiež znížiť účet za pohonné hmoty v Európske únii.
V kontexte hodnotenia smernice o označovaní palivovej účinnosti automobilov, budeme brať do úvahy odporúčania Parlamentu v oblasti informovania zákazníka.
Po tretie, Komisia súhlasí s tým, že dlhodobá stratégia by mala byť nastavená tak, aby výrobcovia automobilov mali možnosť predvídať.
Z toho dôvodu na základe posúdenia vplyvu budeme uvažovať s potenciálnym vývojom až za rok 2012 a s cieľom 120 g.
V tomto kontexte Komisia vezme do úvahy odporúčania Parlamentu, ktoré sa vzťahujú na pripravované emisné ciele.
Dúfam, že som sa vyjadril aspoň k niektorým z najdôležitejších problémov a verím, že plénum príjme rezolúciu, ktorá bude výrazne podporovať prístup navrhovaný Komisiou.
Rozprava sa skončila.
Hlasovanie sa uskutoční v stredu, 24. októbra.
Tradičné zdroje energie a energetické technológie (rozprava)
Nasleduje správa, ktorú pripravil pán Reul v mene Výboru pre priemysel, výskum a energetiku, na tému Tradičné zdroje energie a energetické technológie [http://www.europarl.eu.int/oeil/FindByProcnum.do?lang=2&procnum=INI/2007/2091" ].
spravodajca. - (DE) Vážený pán predsedajúci, pán komisár, dámy a páni, keďže mám niekoľko minút navyše, dovoľte mi, aby som v úvode poďakoval Komisii, sekretariátu nášho výboru a ostatným spravodajcom.
Nebola to ľahká úloha a som vďačný, že sme boli schopní objektívne spolupracovať a hľadať najširšiu možnú spoločnú cestu, čo nie je celkom bezproblémová záležitosť.
Naša práca sa zakladala na troch oznámeniach z Komisie a našim cieľom v tejto správe bolo priniesť odpovede v rámci troch oblastí, ktoré boli obsahom týchto oznámení, čo sa nám podarilo vďaka prevažnej väčšine členov povereného výboru.
Východiskovým bodom bola vo všeobecnosti prijatá zásada, ktorá sa opakuje v každej rozprave týkajúcej sa politiky v oblasti energií, konkrétne ide o názor zdieľaný Komisiou a Parlamentom o tom, že energetická politika má tri zásadné ciele - konkurencieschopnosť, inými slovami dostupné ceny, ochranu životného prostredia a bezpečnosť zdrojov.
Záver, v ktorom uvádzame, že riešenie spočíva v pokračovaní vývoja nových a inovácie už existujúcich energetických technológií, bol isto najjednoduchšou časťou, ktorou sme sa v tejto správe zaoberali.
Technológia je kľúčom k úspechu.
Vo svete, ktorý kladie stále väčšie nároky na množstvo energie, zatiaľ čo zásoby fosílnych palív stále ubúdajú, je nesmierne dôležité, aby sme investovali do výskumu a inovácií a pokúsili sa v týchto oblastiach napredovať.
Mali by sme sa zamerať na potenciál zvyšovania energetickej účinnosti tepelných elektrární na uhlie, ktorá je v súčasnosti v priemere 34 %, ale mohla by sa pomocou najmodernejšej technológie zvýšiť na 55 %.
Ak sa tretina starých elektrární nahradí modernými zariadeniami, spotreba paliva by sa mohla znížiť o 30 %.
To je len malý príklad z veľkého počtu možností, ktoré ponúkajú nové technológie.
Hovorili sme tiež o dvoch zdrojoch energie, ktoré sú navzájom veľmi odlišné, ale obe majú rovnakú povesť v tom, že provokujú najväčšie politické spory.
Niet pochýb o tom, že podiel fosílnych palív, ktorý predstavuje 79 % celkovej domácej spotreby paliva v rámci Európskej únie za rok 2004, zostane v dohľadnej dobe stále vysoký.
Nech to trvá akokoľvek dlho, je isté, že určite sa budeme musieť v nasledujúcom období zaoberať fosílnymi palivami.
Uhlie je hlavným faktorom, ktorý hrá dôležitú úlohu - jedným dôvodom je samozrejme fakt, že je to jeden z mála zdrojov energie a zároveň je to najväčší zdroj energie, ktorý máme v Európe, i keď jeho dostupnosť sa v jednotlivých členských štátoch líši.
Toto je dôležitá výhoda najmä z hľadiska zabezpečenia našich zásob energie.
To znamená - a tu ide o dôležitý bod našich diskusií - že ak hovoríme, že uhlie má budúcnosť, ako to našťastie popísala Komisia, musíme zabezpečiť, aby sa ešte prerokovali negatívne stránky používania uhlia.
Jedným z takýchto kritických aspektov sú emisie oxidu uhličitého.
Jedna možnosť je vyššia efektivita a lepšia technológia, a druhou možnosťou je vyskúšať nové technológie na oddelenie CO2 a jeho skladovanie pod zemou (ide o známu technológiu zachytávania a skladovania CO2).
Samozrejme, že sa to ľahšie hovorí ako vykoná, avšak existujú indície, že sa to dá uskutočniť.
Vo všeobecnosti sme to uznali v tejto správe a zasadzujeme sa za napredovanie vývoja technológie zachytávania a skladovania uhlíka, pretože sa nám tak naskytuje príležitosť na profitovanie z uhlia, ktoré je pre nás v Európe veľmi spoľahlivým zdrojom energie.
Z tohto dôvodu sme tiež zdôraznili, že si musíme dať pozor na to, aby zachytávanie CO2 neznížilo efektivitu výroby, a tak by bolo ťažké odhadnúť, kedy by sa dala uplatniť technológiu zachytávania a skladovania uhlíka.
Predovšetkým si musíme splniť svoju úlohu a sformulovať príslušné právne predpisy.
Tretia a najviac kontroverzná časť tejto správy sa dotýka problému atómovej energie.
Jadrové elektrárne vyrábajú viac ako 30 % elektriny v Európe a atómová energia má nepopierateľné výhody, nech sú naše politické názory akékoľvek.
Je tu, je dostupná a je hlavným zdrojom istých zásob.
Z hľadiska znižovania emisií CO2 ide o neuveriteľne zaujímavú možnosť a ja verím, že by bolo veľmi ľahkomyseľné odsunúť tento druh energie nabok a ani o nej neuvažovať.
Nie síce bez ťažkostí, ale boli sme úspešní v hľadaní takých formulácií, pod ktoré sa bola schopná podpísať prevažná väčšina a ktoré tvoria podstatnú a nevyhnutnú časť celej rozpravy, avšak rozhodnutie o ich prijatí alebo odmietnutí je záležitosťou členských štátov.
Ide o dosť dôležitý bod, naším zámerom je, aby sme konkrétne prispeli k bezpečnosti zdrojov, čo je oblasť, za ktorú Európa nesie istú zodpovednosť.
V takomto zmysle je múdre zriadiť skupinu na vysokej úrovni pre jadrovú bezpečnosť a hospodárenie s odpadom a Európske jadrové energetické fórum, pretože je určite správne, ako to postuluje aj Informatívny jadrový program Spoločenstva (PINC), aby sme posunuli túto diskusiu ďalej a keď sa zaoberáme investíciami do novej technológie, neobracajme sa chrbtom ku žiadnemu z možných riešení.
Skrátka, energetický mix neznamená preosievanie určitých zdrojov energie, ale musíme v ňom počítať so všetkými zdrojmi.
Verím, že budeme zajtra schopní prijať rezolúciu v takej forme, v akej ju schválila majoritná väčšina výboru.
člen Komisie. - Vážený pán predsedajúci, najskôr by som rád poblahoželal pánovi Reulovi k jeho správe.
Prichádza na rad ako posledná správa Európskeho parlamentu, ktorá nadväzuje na balík zaoberajúci sa energetikou a klimatickými zmenami z 10. januára.
Ďalšie dve správy od pána Vidal-Quadrasa a pani Thomsenovej poskytli Komisii vzácne vstupné údaje pre budúce formulovanie návrhov.
Prvý sa týka našej prípravy balíka o vnútornom trhu, a druhý je pokračovaním práce na smernici o obnoviteľných zdrojoch energie.
Som tiež veľmi vďačný za príhodný vstup pána Reula a za to, že tento Parlament sa snaží zabezpečiť v oblasti energetických inovácií čisté fosílne palivá a bezpečnú jadrovú energiu.
V mnohých záležitostiach sa už Komisia zosúladila s výzvami Parlamentu a ďalej pracuje na veľkom počte nedoriešených problémov, na ktoré poukazuje táto správa.
Európa musí dosiahnuť dôležitý cieľ v boji s klimatickými zmenami.
Z toho dôvodu a tiež kvôli bezpečnosti zásob potrebujeme vysoko účinné energetické technológie s nízkou produkciou oxidu uhličitého.
Fosílne palivá musíme využívať udržateľnejším spôsobom.
A bez použitia jadrovej energie bude ťažké dosiahnuť naše ciele v oblasti klimatických zmien.
Dovoľte mi, aby som začal poukázaním na problém inovácií v energetike.
Zámerom Komisie je predstaviť Európsky strategický plán energetických technológií koncom novembra.
Európa uspela v zavedení regulačného rámca na podporu nízkouhlíkových technológií.
Boli dohodnuté ciele pre úspory energie a pre obnoviteľné zdroje energie.
Budujeme skutočný vnútorný trh.
Niet pochýb, že sú to základy tretej priemyselnej revolúcie.
Pravdaže ani zďaleka to nie je dosť.
Ak budeme závislí iba od nízkouhlíkových technológií z dovozu, zlyháme v plnení cieľov bezpečnosti zásob a konkurencieschopnosti.
Analýza, ktorou sa v súčasnosti zaoberá Komisia ukazuje, že Európa má nedostatky vo vyvíjaní nízko uhlíkových technológií.
Podstatný problém spočíva v tom, že nevieme vysoko kvalitný základný výskum, ktorý sa robí v EÚ, preniesť do špičkových technológií.
Nevenujeme sa dostatočne prepojeniu výskumu s pokrokmi v energetike prostredníctvom budovania pilotných a skúšobných elektrární, aby sme dosiahli plný komerčný rozsah .
Pre Európu je nasmerovanie špičkových inovácií na boj proti klimatickým zmenám a v prospech bezpečnosti energie nevyhnutné na efektívnejšie riadenie zdrojov investovaných do inovácií v oblasti energetiky.
Preto potrebujeme kvalitnejšie spoločné strategické plánovanie na úrovni EÚ, ako aj efektívnejšiu realizáciu opatrení a programov v oblasti energetických technológií.
Navyše, ako tvrdí pán Reul vo svojej správe, musíme mobilizovať dodatočné finančné a ľudské zdroje na výskum energetických technológií a ich preskúšanie.
Už sme zvýšili rozpočet pre energetiku v Siedmom rámcovom programe o 50 % a v Programe pre konkurencieschopnosť a inovácie o 100 %.
Toto všetko by sa nedalo dosiahnuť bez silnej podpory Európskeho parlamentu.
Členské štáty idú tiež touto cestou, a ja som presvedčený, že súkromný sektor urobí to isté, pokiaľ budú rámcové podmienky nastavené správne.
Toto sa vzťahuje v celom rozsahu najmä na projekty priemyselných skúšok a skorého zavedenia na trh, ako aj na podstatnú úlohu malých a stredne veľkých podnikov.
Teraz by som sa zameral na druhú časť správy, ktorú tvoria výzvy súvisiace s tradičnými zdrojmi energie.
Musíme si uvedomiť, že tieto energetické zdroje budú v nasledujúcich rokoch zohrávať podstatnú úlohu v rámci energetického mixu.
Spoločne zdieľame názor, že je potrebné vymeniť tradičné palivá za udržateľné fosílne palivá.
Komisia urobí koncom roka ďalšie kroky v oblasti využívania moderných technológií pri výrobe elektriny.
Ďalej sa Komisia bude konkrétne zaoberať otázkou právneho rámca pre zachytávanie oxidu uhličitého a jeho geologické ukladanie.
Predložíme na prerokovanie legislatívny návrh, v ktorom sa pokúsime vymedziť regulačný rámec, ktorého cieľom bude zabezpečenie právnej istoty a upevnenie dôvery verejnosti voči bezpečnosti zavedenia technológie pre zachytávania a geologické skladovanie CO2 .
Taktiež v súčasnosti pripravujem oznámenia na vymedzenie politického rámca pre podporu zachytávania a skladovania uhlíka.
Súhlasím s tým, že technológia zachytávania a skladovania uhlíka si bude vyžadovať značné výskumné snaženia predtým, ako sa stane komerčne životaschopná.
Z tohto dôvodu bude technológia zachytávania a skladovania uhlíka zaradená medzi strategické technológie pre energetiku v Strategickom pláne energetických technológií.
Aj preto ju v súvislosti s legislatívnym návrhom vyčleňujeme do osobitného oznámenia.
Paralelne s pokračujúcim výskumom a rozvojovými snahami, EÚ musí ísť v ústrety testovacím elektrárňam.
Takéto projekty prinesú neoceniteľné skúsenosti.
Umožnia nám optimalizovať existujúce technológie, a tiež identifikovať a reagovať na zostávajúce výzvy.
Cieľ je jasný; sprevádzkovať v EÚ niekoľko veľkokapacitných skúšobných elektrární do roku 2015 a do roku 2020 uviesť na trh spomínanú technológiu.
Toto sa však neuskutoční, pokiaľ sa o to vážne nepričiní aj európsky súkromný sektor a silná podporná politika jednotlivých vlád.
Komisia je pripravená prevziať vedenie, avšak pritom nevyhnutné získať plnú podporu členských štátov a Európskeho parlamentu.
Teraz prejdem na jadrovú energetiku.
Som rád, že vaša správa týkajúca sa atómovej energie je celkom v súlade s našimi závermi prezentovanými v oznámení s názvom Informatívny jadrový program Spoločenstva, ktorý schválil Európsky hospodársky a sociálny výbor.
Som takisto rád, že 12. októbra sa uskutočnilo prvé stretnutie skupiny na vysokej úrovni pre jadrovú bezpečnosť a hospodárenie s odpadom.
Skupina má mandát na postupné rozvíjanie základných poznatkov a v konečnom dôsledku aj vyššej úrovne jadrovej bezpečnosti.
Súhlasím s názorom správy, že je nevyhnutný dialóg o jadrovej bezpečnosti.
Z tohto dôvodu Komisia ustanovila Jadrové fórum, ktoré bude spolupracovať s inými energetickými fórami.
Cieľom Jadrového fóra je rozšíriť rozhovory o jadrovej energii a zapojiť do nich všetkých kompetentných.
26. - 27. novembra sa uskutoční prvé stretnutie tohto fóra, ktoré sa tiež nazýva Fórum Bratislava/Praha.
Verím, že toto stretnutie prinesie väčšiu transparentnosť a poskytne priestor na konzultácie medzi a so všetkými spoluúčastníkmi.
Som rád, že sa doň zapojí aj Európsky parlament.
Ešte raz by som chcel poblahoželať spravodajcovi a tieňovým spravodajcom za ich vynikajúcu správu.
Ďakujem Európskemu parlamentu za jeho podporu a spoluprácu.
Túto správu použijeme v našej ďalšej práci a ja sa každopádne teším na rozpravu.
spravodajkyňa Výboru pre rozvoj požiadaného o stanovisko . - (DA) Vážený pán predsedajúci, prepáčte mi, ale táto správa nie je vôbec dobrá a jej pracovný postup má ďaleko od toho, aby bol dobrý.
Prečo Výbor pre priemysel, výskum a energetiku nepočúval stanoviská iných výborov?
V mene Výboru pre rozvoj by som chcela vyjadriť poľutovanie nad tým, že sme boli požiadaní iba o stanovisko k emisiám oxidu uhličitého.
Naša najdôležitejšia kritika je prislabá rovnako ako energetická účinnosť a úspory energie.
Navyše, pre rozvojové krajiny sú celkom rozhodujúce úspory energie, prostredníctvom ktorých by sa dalo získať množstvo energie a existujú na to známe a dostupné technológie, ktoré sú prinajmenšom pre rozvojové štáty oveľa dôležitejšie ako technológia CSS.
Vo všeobecnosti sa to týka aj priemyselne vyspelých krajín.
Navyše, prečo stále zabúdame na ropu?
Vysoké ceny ropy sú hlavným bremenom pre rozvojové krajiny obzvlášť v rámci dopravného sektora, kde je ropa dominantná.
Popri zlepšovaní palivovej účinnosti sú potrebné aj ďalšie dopravné modely.
Ak majú rozvojové krajiny napredovať, obnoviteľné zdroje energie sú kľúčové, a preto je absurdné, že táto téma sa v správe ledva spomína.
Návrh je strohý a názory Výboru pre rozvoj v ňom neboli nijakým spôsobom zohľadnené.
Preto naliehavo žiadam všetkých, aby sa tým zajtra zaoberali.
spravodajca Výboru pre životné prostredie, verejné zdravie a bezpečnosť potravín požiadaného o stanovisko. - (PL) Vážený pán predsedajúci, súhlasil by som s názorom Herberta Reula v súvislosti s diverzifikáciou výroby elektriny, diverzifikáciou zdrojov, ako aj pokroku v úspore a používaní energie.
Skutočnosť, že prírodných zdrojov je stále menej, nie je nič nové pre vedcov pracujúcich v oblasti energetických zásob.
Dlhé roky pozorovali vedúce výskumné centrá úroveň využitia prírodných zdrojov a uverejnili alarmujúce správy.
Zistenia, ktoré poskytujú tieto správy jednoznačne ukazujú, že spoliehanie sa výlučne na tradičné metódy výroby energie by mohli v budúcnosti doviesť globálnu ekonomiku do energetickej krízy.
Ubúdanie prirodzených zdrojov znamená, že Európa bude musieť vo vyššej miere dovážať suroviny zo susedných krajín, čo môže postupne prerásť do závislosti od dodávateľov.
Už sme boli svedkami negatívnych dôsledkov takejto politiky v mnohých prípadoch susedných krajín.
Z tohto dôvodu je jednou z najdôležitejších výziev, ktorým čelí Európska únia, diverzifikácia energetických zdrojov a práca na vytvorení nových technológií na výrobu energie.
Pozitívne opatrenia v tejto oblasti prinesú úžitok nielen spoločnosti a hospodárstvu, ale aj životnému prostrediu.
V tomto bode by som však rád zdôraznil, že nie všetky krajiny budú schopné uskutočniť túto politiku v krátkom čase.
Je to spojené s historickými podmienkami, ktoré sa odrážajú v energetickom priemysle, ktorý v týchto štátoch mnohé roky zaostával v porovnaní s energetikou starých členskými štátov EÚ.
Z tohto dôvodu by som chcel z pozície obyvateľa takej krajiny poukázať na to, že Poľsko alebo iné štáty v tomto geografickom území budú musieť, ako som už povedal, vynaložiť väčšiu snahu v modernizácii energetického sektora ako krajiny západnej Európy.
Prosím zohľadnite tento konkrétny bod.
Keď zoberieme do úvahy klimatické zmeny, EÚ by sa mala viac zapájať do vypracovania technológie na ťažbu čistého uhlia ako optimálneho ekologického riešenia najmä v tých krajinách, kde je odvetvie energetiky z veľkej časti závislé od používania uhlia.
v mene skupiny PPE-DE. - (HU) Ďakujem za slovo, pán predsedajúci.
Pán komisár, dámy a páni, správa, ktorú máme pred sebou netají skutočnosť, že existujú vážne argumenty proti tradičným formám energie.
Problém, o ktorom sa v súčasnosti najviac v tejto súvislosti hovorí, sú klimatické zmeny.
Fosílne zdroje energie nielenže prispievajú ku globálnym klimatickým zmenám, ale okrem toho robia Európu závislejšou od externých dodávateľov.
Dovoľte, aby som na ilustráciu tohto bodu citoval jeden príklad z Maďarska.
V krajine, ktorá má nízke zásoby nerastných surovín, plyn predstavuje 50 % energetického mixu a z toho 80 % sa získava z jediného externého zdroja, konkrétne z Ruska.
Takýto stupeň závislosti má nielen ďalekosiahle sociálne a ekonomické dôsledky, ale môže do značnej miery vplývať na medzinárodné vzťahy Maďarska.
Zároveň tieto a podobné čísla ukazujú, že tradičné zdroje energie budú aj v nasledujúcich desaťročiach určite hrať hlavnú úlohu v energetických zásobách Európy a to aj vtedy, ak by sa dostali k slovu aj obnoviteľné zdroje energie.
Tvrdiť opak by znamenalo strkať hlavu do piesku.
Dámy a páni, je však potrebné vyriešiť rozpor medzi nevyhnutnosťou tradičných zdrojov a rizikami, ktoré sú s nimi spojené.
Verím, že správa pána Reula predstavuje nevyhnutný nástroj na uskutočnenie práve tohto riešenia.
Súhlasím so spravodajcom, že Európska únia sa pri určovaní politiky o tradičných zdrojoch energie musí zamerať na tri základné ciele: zvyšovanie účinnosti, využívanie výskumného a vývojového potenciálu a zníženie závislosti od externých zdrojov.
Najlepší príklad, ktorý dokumentuje tento posledný bod, je projekt Nabucco; konštrukcia tohto plynového potrubia predstavuje významný krok v ústrety diverzifikácii, a preto je v záujme Spoločenstva, aby sa tento zámer uskutočnil.
Pán predsedajúci, ďakujeme veľmi pekne.
v mene skupiny PSE. - (PL) Vážený pán predsedajúci, pán komisár, energia je zásadným faktorom z hľadiska konkurencieschopnosti trhu a kvality života obyvateľov EÚ.
Z tohto dôvodu, podstatné politické a ekonomické ciele musia byť účinnosť v udržateľnej výrobe energie, úspora z hľadiska zníženia celkového využívania, rovnako ako spoľahlivosť a bezpečnosť energetických zásob.
Dosiahnutie týchto cieľov prispeje k vytvoreniu bezpečnej spoločnosti.
Nesmieme zabúdať na to, koľko naši občania priamo alebo nepriamo platia za každú jednotku energie.
Okrem iných činiteľov závisí konkurencieschopnosť hospodárstva členských štátov EÚ od lepšieho využívania zdrojov vo forme fosílnych palív.
Toto sa však uskutoční iba vtedy, ak Komisia zaručí, že systém obchodovania s emisiami nebude prekážať výmene existujúcich elektrární (napríklad tepelných) za modernejšie systémy s nižšou produkciou emisií CO2.
Poľsko od roku 1988 znížilo emisie o 32 % zatiaľ čo staré štáty EÚ dosiahli v priebehu rovnakého obdobia oveľa menej.
Súčasný výpočet množstva emisií na jedného obyvateľa Poľska je 7 ton za rok a v starých štátoch EÚ je to až dvojnásobne vyššie číslo.
V týchto podmienkach by pre Poľsko nebolo správne v nasledujúcom roku drasticky znižovať emisie CO2 o ďalších 30 %.
Ide o rozhodnutie Komisie, ktoré by malo veľmi nepriaznivé sociálne dôsledky.
Moja krajina sa nesmie stať obeťou politiky poznačenej klimatickou hystériou.
Je všeobecne známe, že klimatické podmienky sa zmenili, menia sa a budú sa meniť i naďalej a že budeme musieť čeliť dôsledkom týchto zmien, akými sú suchá, záplavy a nedostatok pitnej vody.
Spravodlivosť si však vyžaduje, aby sa v štátoch EÚ zníženie emisií CO2 počítalo v priemere na osobu.
Dôležité je, aby sa o emisných nákladoch nerozhodlo svojvoľne iba na základe samotného znižovania a na iných nejasných základoch.
Konkurencieschopnosť nemôže byť funkciou falošných trhových pohnútok a cena energie musí odrážať jej skutočné náklady.
Zdalo by sa rozumné použiť všetky možné metódy, ktoré boli testované na absorpciu oxidu uhličitého vrátane biologických metód a absorbovania metánu.
V súčasnosti by sa však mali určite uprednostniť metódy, ktoré zlepšujú účinnosť premeny primárnej energie na iné formy, založené na pilotnom inštalovaní technológií splyňovania a skvapalňovania uhlia alebo výrobu vodíka.
Na záver by som chcel úprimne poďakovať spravodajcovi, pánovi Reulovi, za plodnú spoluprácu pri príprave tejto správy, ktorá prezentuje zrozumiteľný, vyvážený a dlhodobý prístup k problémom fosílnych palív a atómovej energie.
V prvom rade by som rád poblahoželal pánovi Reulovi a mojim ostatným kolegom poslancom, ktorí prišli s opodstatnenými pozmeňujúcimi a doplňujúcimi návrhmi, za ich vhodne vyváženú správu a náročnú prácu, ktorú v nej odviedli.
Všetkým zdrojom energie, ktoré obsahuje táto správa, sa venovala veľká pozornosť a zároveň bol v správnom čase zdôraznený význam alternatívnych zdrojov energie a nové energetické technológie.
Diverzifikácia energie má veľký význam z hľadiska zabezpečovania energetickej stability a je nevyhnutná aj pre Litvu.
Táto oblasť je určite veľmi citlivá, nakoľko moja krajina je plne závislá od jediného dodávateľa bez akýchkoľvek iných zdrojov.
Možným riešením by mohlo byť vybudovanie bezpečnej modernej jadrovej elektrárne.
Bol by to základ tak pre našu politickú bezpečnosť ako aj hospodársku stabilitu.
Diskusie o tejto správe predstavujú delenie sa o rôzne názory na budúcnosť jadrovej energie.
Aj keď si naplno uvedomujeme dôležitosť alternatívnych zdrojov energie a možnosť ich dominantnej úlohy v budúcnosti, mali by sme si napriek tomu budovať reálny postoj k jadrovej energii a zohľadniť skutočnosť, že 30 % energie vyrobenej v EÚ produkujú práve jadrové elektrárne.
Táto energia prispieva k realizácii cieľov Kjótskeho protokolu a k zvyšovaniu stability energetických zásob.
Pozmeňujúce a doplňujúce návrhy, ktoré tak energicky predniesli naši kolegovia Zelení, ktorí zatracujú jadrovú energiu v mene bezpečnosti obyvateľov Európy, považujem za pokrytecké, keďže práve takýto postoj môže prispieť k ohrozeniu bezpečnosti ostatných obyvateľov Európy.
Rád by som povzbudil svojich kolegov poslancov, aby boli tolerantní a podporili tie ustanovenia, ktoré každému národu umožnia rozhodnúť sa, či je za alebo proti využívaniu bezpečnej jadrovej energie.
Iba podelením sa o svoj názor a počúvaním aj iných názorov budeme schopní nájsť správne riešenie.
v mene skupiny UEN. - (PL) Vážený pán predsedajúci, v mojom príhovore v mene skupiny Únie za Európu národov by som rád v rámci tejto rozpravy o tradičných zdrojoch energie a energetických technológiách poďakoval pánovi Herbertovi Reulovi za vypracovanie zrozumiteľnej správy na túto tému.
V prvom rade, autor správy vhodne poukazuje na to, že najdôležitejšou záležitosťou aj z hľadiska budúcnosti energie získavanej z tradičných palív je v tejto oblasti spolupráca krajín Európskej únie.
Po druhé, so zreteľom na to, že závislosť Európskej únie od dovozu fosílnych palív do roku 2030 vzrastie až na 70 % a v prípade dovozu ropy to bude až 94 %, je nevyhnutné maximálne využívať zdroje fosílnych palív, ktoré sú dostupné v krajinách Európskej únie.
Po tretie, uhlie je práve taký zdroj, z ktorého Nemecko vlastní až 7 % svetových rezerv a Poľsko 2 % týchto rezerv.
Je dôležité, aby sme nespochybňovali ťažbu tohto paliva a výrobu energie z neho, keďže elektrina vyrábaná z fosílnych palív je stále o polovicu lacnejšia ako elektrina vyrobená z obnoviteľných zdrojov.
Po štvrté, kvôli ekologickým rizikám, ktoré súvisia s výrobou elektriny z uhlia, sú potrebné spoločné európske investície do nových technológií v tejto oblasti financované zo zdrojov rozpočtu Európskej únie.
A napokon po piate, je potrebné podporiť štáty Európskej únie, ktoré investujú do atómovej energie.
V tomto smere by som rád upriamil vašu pozornosť na pripravovanú dohodu o vybudovaní modernej atómovej elektrárne v Ignaline, kde ide o spoločný projekt Poľska, Litvy, Estónska a Lotyšska.
v mene skupiny Verts/ALE. - (DE) Vážený pán predsedajúci, pán komisár, dovoľte, aby som pánovi Reulovi pripomenula to, čo bolo už viac-menej povedané, že Zelení s jeho správou nesúhlasia a ja by som sa chcela zamerať na body, ktoré ma najviac znepokojujú.
Tieto problémy odzrkadľujú aj pozmeňujúce a doplňujúce návrhy, ktoré sme predložili na prerokovanie.
Počas navrhovania tejto správy nebolo možné zaujať žiadne kritické stanovisko k jadrovej energii.
Všetky problémy v Európe súvisiace so zánikom kultúry bezpečnosti našich jadrových elektrární boli opomenuté, aj keď prípady v Nemecku, ktoré sa týkali reaktorov prevádzkovaných spoločnosťou Vattenfall, sú naozaj alarmujúce.
Pozornosť sa nevenovala ani problému financovania likvidácie odpadu a ani hrozbe zneužitia jadrového materiálu na výrobu bômb alebo možné teroristické účely.
Musím vám povedať, pán Reul, že existuje jedna vec, ktorá ma skutočne dovádza do šialenstva a mala by som o nej hovoriť ešte pred stretnutím v Bratislave.
Ide o fakt, že na Slovensku teraz, v roku 2007, talianska spoločnosť ENEL plánuje dostavať jadrovú elektráreň, ktorú navrhol Sovietsky zväz ešte pred Černobyľom.
Stavba sa začala v Československu začiatkom osemdesiatych rokov, pričom boli dokončené dve tretiny stavby.
V súčasnosti chce ENEL dokončiť výstavbu elektrárne bez nového schválenia plánu a bez toho, aby sa skontrolovalo, či sú plány v súlade s európskymi normami.
Je to hanba.
Ľudia, ktorý sa podpisujú pod cenu jadrovej energie, nemajú právo prehliadať túto nehoráznosť.
v mene skupiny GUE/NGL. - (FI) Vážený pán predsedajúci, pán komisár, ropa je v súčasnosti drahšia ako kedykoľvek predtým.
To ovplyvňuje aj cenu iných fosílnych palív.
Cena všetkých druhov energie stúpa, nakoľko štyri pätiny celkovo spotrebovanej energie v rámci EÚ pochádzajú z fosílnych palív.
Ľudia nie sú pripravení na zníženie spotreby, takže musia prísť nové technológie, väčšia energetická efektívnosť, zachytávanie a uskladňovanie uhlíka a nové jadrové technológie vrátane výskumu jadrovej fúzie.
Po hlasovaní v správe výboru sa sny a túžby o najväčších alternatívach vkladajú do technológie zachytávania a skladovania uhlíka a do jadrovej energetiky.
Neexistuje však záruka, že by sa dal skvapalnený oxid uhličitý bezpečne skladovať navždy.
Nezdá sa, že by sa v rámci dopravnej infraštruktúry začalo investovať do vodíkových technológií alebo výlučného používania áut na elektrický pohon bez prítomnosti oxidu uhličitého, ktoré vyzdvihuje táto správa.
Na zvládnutie jadrovej fúzie bude potrebné možno ďalšie polstoročie.
Nech sa na to pozrieme akokoľvek, návrh výboru, ktorý hovorí, že do roku 2020 by sa malo 20 % energie spotrebovanej v EÚ vyrábať z obnoviteľných zdrojov paliva, je jednoducho nespoľahlivý.
Nedá sa to uskutočniť, alebo aspoň určite nie s obnoviteľnými palivami, ktoré sa vyrábajú na vlastnom území EÚ alebo sú dostupné na území jej veľkých členských štátov.
Správa, o ktorej tu rokujeme, prezentuje oveľa optimistickejší pohľad, pretože navrhuje, aby sa fosílne palivá naďalej používali bez obmedzení a bez akýchkoľvek naozajstných alternatív.
Fosílne suroviny sa prestanú používať iba ak si to vyžiada situácia.
Budeme k tomu donútení, keď sa minú prirodzené zdroje pred rokom 2020, ale nebude to výsledkom žiadneho systematického snaženia zo strany členských štátov EÚ alebo istej deklarácie EÚ.
V skutočnosti nestačí iba vôľa, pekné slová a zbožné želania, ale potrebná je aj naozajstná činnosť, ktorá kladie nároky na náš životný štýl.
Navyše by sa mal opätovne zvážiť systém určovania cien elektriny, v ktorom veľkoobchodné ceny sú dané výmenou energie.
Cena sa vždy určuje podľa získanej energie pri najvyšších výrobných nákladoch a aj tá už vyrobená sa odvodzuje od najvyššieho povoleného maxima.
Toto je cena, ktorú dostávajú všetci výrobcovia.
Žiaľ, neexistujú záruky, že spoločnosti vynaložia takto nadobudnuté veľké zisky na výskum v energetike, keďže je to duch doby, v ktorej žijeme, že svoje výnosy rozdelia vo forme dividend svojim akcionárom.
Obchodovanie s povolenými množstvami emisií je takisto skôr spôsob na zvýšenie ziskov spoločností v oblasti energetiky ako na zníženie emisií.
v mene skupiny ITS. - (FR) Vážený pán predseda, dámy a páni, spravodajca má pravdu v tom, že tradičné zdroje energie budú naďalej niekoľko desaťročí nevyhnutné.
Má tiež pravdu, keď vyzýva na diverzifikáciu zdrojov energie a zásob v záujme bezpečnejšej a ekologicky šetrnejšej výroby energie a jej efektívnejšieho využívania.
Sme však akosi skeptickí vzhľadom na argumenty, na základe ktorých sa nalieha na tieto opatrenia.
Na prvom mieste, uvedené dôvody sú z veľkej časti opakovaním povery, že klimatické zmeny majú na svedomí emisie oxidu uhličitého, ktorý sa produkuje činnosťou ľudí.
Avšak stále viac vedcov, aj keď nepolemizujú o klimatických zmenách, pretože podnebie sa mení stále, spochybňujú pojem globálneho otepľovania a jeho zapríčinenie oxidom uhličitým a myšlienku, že je za tým ľudstvo.
Známej technológie zachytávania a skladovania uhlíka táto správa venuje veľký priestor, ale dlhodobé hrozby, akou je napríklad jadrová energia, sú v nej prehnane rýchlo odbavené.
Po druhé, napriek častým narážkam na to, že členské štáty nesú hlavnú zodpovednosť za svoje rozhodnutia v oblasti energetiky, spravodajca sa neubránil pokusu o ich navádzanie istým smerom.
Pouvažujte, aký priestor táto správa venuje jadrovej energii, ktorá zostáva úplne suverénnym riešením pre každý členský štát a ktorá nemôže byť z hľadiska emisií CO2 jediná.
A nakoniec, vôbec tu nie je zmienka o čomkoľvek, čo prispieva k nadmernému používaniu fosílnych palív.
Podpora medzinárodnej výmeny tovarov na úkor kratších dodávateľských okruhov na národnej úrovni je na tomto mieste v každom prípade irelevantná.
O čo sa Komisia roky usilovala prostredníctvom svojej ultraliberálnej hospodárskej politiky a otvorením nášho trhu globálnej súťaži bez akejkoľvek ochrany vlastného hospodárstva - nech boli dôvody na to akékoľvek - má z veľkej časti podiel na vzniku problémov, o ktorých teraz Komisia tvrdí, že sa musia riešiť.
Vážený pán predsedajúci, v tejto správe je veľa vecí, ktoré treba oceniť.
Samozrejme, že sa rituálne skláňam pred hystériou klimatických zmien, aj napriek vzrastajúcim pochybnostiam o údajnom prepojení CO2 s klimatickými podmienkami.
Avšak uznávam aj dôležitosť diverzifikácie energetických zdrojov a používania fosílnych palív vrátane uhlia v rámci energetického mixu.
Správa zdôrazňuje potrebu energetickej stability a v tomto kontexte správne poukazuje na nevyhnutnosť energetickej účinnosti pre pokračovanie využívania domácich zdrojov vrátane uhlia a jadrovej energie, t.j. súčasné využitie štiepnych reakcií a nevyhnutný výskum v oblasti fúzie, ktorý je veľkou nádejou do budúcnosti.
Najpozoruhodnejším faktorom v rozprave o energetike je spôsob, akým si Zelení a ich sympatizanti lámu hlavu nad emisiami oxidu uhličitého, ale zároveň oponujú jedinému hlavnému prúdu v rámci technológií s nízkym obsahom CO2 vo výrobe energie.
Pri cene ropy 90 amerických dolárov za barel je čas, aby si pani Harmsová uvedomila, že atómová energia je najlacnejšia, najbezpečnejšia, najčistejšia, najudržateľnejšia a dostupná technológia výroby v základnom pásme zaťaženia.
Ako už povedal môj kolega, pán Vidal-Quadras, likvidácia jadrového odpadu je jednoducho technický problém, ktorý sa už podarilo vyriešiť.
(CS) Kolegovia, kolegyne, v prvom rade by som chcel oceniť prácu spravodajcu, ktorý pripravil vyváženú a realistickú správu odzrkadľujúcu posledný vývoj.
Zároveň veľmi oceňujem túto iniciatívu Parlamentu, keďže ako jedna z mála správ sa špecificky venuje tradičným energetickým zdrojom.
Som presvedčený, že v nasledujúcich desaťročiach budú mať fosílne palivá stále svoje nezastupiteľné miesto v energetickom mixe, a preto by sa im mala venovať veľká pozornosť.
Obnoviteľné zdroje sú síce významné, ale nemôžu nahradiť konvenčné zdroje energií.
Naše úsilie by malo, podobne ako sa uvádza v tejto správe, smerovať k vývoju nových technológii, akými sú napríklad ekologické uhoľné technológie, ktoré umožnia výrobu energie s menším negatívnym vplyvom na životné prostredie.
V čase, keď výrazne narastá spotreba energií a nedisponujeme technológiami, ktoré nahradia tieto doposiaľ využívané energetické zdroje, by ale príliš jednostranná orientácia na obnoviteľné zdroje mohla paradoxne urýchliť rast závislosti členských štátov Únie od dovozu energií z ostatných krajín.
Pretože energia sa stáva najstrategickejšou komoditou, môžu byť debaty o úplnej náhrade klasických zdrojov možno populárne, avšak veľmi nezodpovedné.
Za víťazstvo zdravého rozumu považujem, že je v tomto návrhu venovaná dostatočná pozornosť jadrovej energetike.
Som presvedčený, že pokiaľ má ísť o skutočnú stratégiu znižovania emisií CO2, nesmieme zavrhnúť jadrové energetiku, ktorá nesporne patrí medzi najčistejšie energetické zdroje.
V snahe znižovať emisie CO2 však nesmieme zostať osamotení, ale musíme presviedčať ostatné veľmoci, aby robili to isté.
Pokiaľ podobné opatrenia neurobia krajiny ako Spojené štáty, Čína alebo India, nebudú mať naše opatrenia reálny význam v globálnom meradle, pretože sa budú týkať zhruba jednej sedminy celosvetovej produkcie CO2.
Na záver mi dovoľte, aby som pani Harmsovej odporučil naštudovať si rozdiely medzi jadrovými reaktormi.
Pretože reaktor, ktorý vybuchol v Černobyle, a reaktory, ktoré sú namontované v Českej republike, sú diametrálne odlišné.
(FI) Vážený pán predsedajúci, pán komisár, správa pána Reula podnecuje k otázke, akým smerom sa uberá Európa a svet v problematike energií.
Konflikty pokračujú.
Ako dlho ich ešte budeme môcť mať pod kontrolou?
V súčasnej situácii neexistuje jednoduchá alternatíva k energii získanej z fosílnych palív, a ani za predpokladu, že by sme robili všetko, čo je v našich silách v prospech oveľa väčšieho šetrenia energie ako je tomu teraz.
Ropa predstavuje okolo 37 % energie, ktorú využívame, plyn 24 % a uhlie 16 %.
Fosílne paliva teda predstavujú 77 % z celkového množstva našej energie.
Vieme, že Medzinárodná energetická agentúra predpokladá, že celosvetová spotreba energie vzrastie o viac ako jeden a polnásobok.
Očakáva sa, že spotreba fosílnej energie vzrastie ešte viac, nakoľko veľké rozvojové krajiny len malo veria veterným elektrárňam.
Rozvojové krajiny majú na svedomí 70 % nárastu spotreby energie a z toho len samotná Čína zodpovedá za 30 %.
Rezervy fosílnych palív sa teda míňajú a sú stále zriedkavejšie.
Bude trvať desaťročia, aby sa energetický systém zmenil.
Čas je neúprosný a tu ide naozaj súťaž s časom.
Ak nebudeme schopní vyriešiť ekologické a energetické problémy, nemôžeme zaručiť mier.
Dovoľte mi spomenúť niektoré konkrétne aktivity: potrebujeme intenzívny výskum, vývoj produktov a nových technológií a musíme tiež zmeniť svoje správanie.
V Európe sa intenzívny výskum nekoná aj napriek tomu, že smerujeme k väčšej závislosti, vyšším cenám a ku konfliktu.
Práve som počul, že Spojené štáty americké investujú päťkrát viac financií do environmentálneho výskumu ako Únia.
Ako to, že lisabonská stratégia založená na vedomostiach funguje takýmto spôsobom?
Na záver musím povedať, že energia má aj svoj sociálny rozmer.
Ceny sa za posledné roky zdvihli o 50 %.
(FR) Vážený pán predsedajúci, pán komisár, dámy a páni, správa, ktorú pripravil pán Reul je veľmi dobrá a dôkladná a ja mu k nej blahoželám.
Zaráža ma však, koľko priestoru sa v nej venuje uhliu.
Uhlie je bez pochýb bohatým zdrojom energie.
Je to tiež najrozšírenejší zdroj fosílnej energie na svete.
Ja sa ale obávam vzostupu jeho dominantnej úlohy vo výrobe elektriny.
Zdá sa, že technológia zachytávania a uskladňovania oxidu uhličitého by mohla vyriešiť problém skleníkového efektu spôsobeného emisiami plynov z tepelných elektrární na uhlie, ale musím priznať, že som v tom skeptická.
Tepelné elektrárne využívajúce uhlie ako palivo existujú na celom svete; bude možné do všetkých z nich zaviesť systémy na zachytávanie a uskladňovanie oxidu uhličitého?
Ako dokážeme zamedziť emisiám CO2 z takzvaných "čistých" elektrární na uhlie?
Nie je tu nebezpečenstvo, že nakoľko sme už mali skúsenosť so spaľovaním dreva, spaľovaním uhlia a ropy, možno teraz urobíme opäť krok späť k ére spaľovania uhlia?
Aby som svoj príhovor uzavrela optimistickejšie, sila tejto správy, podľa môjho názoru, spočíva v návrhu Európskeho strategického plánu energetických technológií.
Tento plán sa musí zaoberať potrebnou diverzifikáciu zdrojov energie do rokov 2020, 2030, 2050 a musí poukazovať aj na dôležitosť využívania zdrojov na regionálnej úrovni.
(PL) Vážený pán predsedajúci, zo všetkých zdrojov energie, ktoré sú vymenované v tejto správe, je iba uhlie (antracit alebo hnedé uhlie) dostupné vo veľkých množstvách na území Európskej únie.
Vo všeobecnosti musíme ostatné energetické palivá dovážať.
Požiadavky na energiu stúpnu zároveň s jej nárastom.
V súčasnosti nie je jasné, do akej miery bude úspešný vývoj výroby energie z obnoviteľných zdrojov alebo vodíkových batérií, ktoré ale takisto potrebujú dodávky energie.
Z tohto dôvodu by sme sa aj napriek obrovským snahám nemali príliš rýchlo vzdať uhlia ako dostupného zdroja energie.
Nerobíme dosť pre získanie čistej energie z uhlia.
Na spracovanie uhlia a zlepšenie efektívnosti kotlov a generátorov by sa mali vynakladať oveľa väčšie zdroje.
Musíme zaistiť bezpečnosť zásob energie a jednou zo súčastí je aj uhlie, ktoré je dostupné takmer vo všetkých krajinách EÚ.
Nemôžeme si dovoliť pohŕdať naším prírodným bohatstvom.
Na záver by som rád poblahoželal Herbertovi Reulovi a jeho kolegom za výbornú a vyváženú správu, ktorú plne podporujem.
Vážený pán predsedajúci, pán komisár, je dobré vidieť vás, ako tu spolu s nami ponocujete.
V Európe máme obrovský potenciál obnoviteľnej energie.
V Škótsku to poznáme viac než dobre.
Ako už povedala pani Harmsová, moja skupina vidí viacero problémov v argumentoch, ktoré v tejto správe obhajujú jadrovú energetiku.
Ale môj vlastný názor je, že musíme zaistiť aj výskum iných, nejadrových zdrojov elektriny a výskum spôsobov, ktoré budú viesť k ich vylepšovaniu.
V odseku 47 sa hovorí, že zachytávanie oxidu uhličitého je v štádiu experimentovania, ale je sľubné, a my v odseku 47 žiadame Komisiu, aby čo najskôr určila jasné politické usmernenia pre rozšírenie výskumu v oblasti technológie zachytávania a skladovania uhlíka.
Pán komisár, rád počujem, že je vašim zámerom toto zrealizovať.
Je to dôležité, pretože členské štáty, ponechané len na vlastné prostriedky, by s tým samé neprišli.
V Škótsku sme mali pre elektráreň v Peterheade špičkový návrh na vybudovanie skúšobného zariadenia.
Kvôli politickej neistote, ktorú má celkovo na svedomí vláda v Londýne, nakoľko ho nepovažovala za prioritu, sa projekt predsa uskutočňuje, avšak v Kalifornii.
Európa môže v tejto oblasti napredovať; môžeme mať v celosvetovom meradle významný vplyv vďaka výskumného potenciálu, ktorý máme, ale musíme naozaj konať.
Som rád, že táto správa obsahuje niektoré myšlienky, ktoré môžu Komisiu posunúť vpred.
(CS) Chcel by som povedať desať poznámok k správe pána kolegu Reula, ktorú považujem za výbornú, vyváženú a myslím si, že ju charakterizuje myšlienka Antoina de Saint Exupéryho, ktorý povedal, že "nestačí budúcnosť iba predvídať, ale ide o to ju umožniť".
A v tomto duchu je napísaná aj táto správa.
Sú v nej vymenované prakticky všetky konvenčné zdroje energie, možno iba aby som potešil kolegov z radov frakcie Zelených, by som mohol doplniť ebonitové tyče a líščie chvosty.
Ale celkom vážne, myslím si, že je obsiahnutá celková zákonitosť energetického sektora.
Vlastne už od čias staroveku a praveku, ako ukázali výskumy profesora Semjonova, platili tie isté zákony ako dnes. To znamená, na jednej strane sa ľudia snažili znížiť energetickú náročnosť technológií a na druhej strane vyrábať viac energie.
Myslím si, že dnes je obzvlášť dôležité, aby sme vedeli dobre kombinovať zdroje, aby sme dokázali tiež diverzifikovať importy a taktiež aby sme zvýšili váhu nášho jednotného európskeho trhu ako určitého mocenského faktoru, rovnako ako to, aby sme zaistili stabilitu a spoľahlivosť dodávok.
Samozrejme sú tu ekologické riziká, pán kolega Reul spomína zdroje napr. v arktických šelfoch, ktoré predstavujú podľa niektorých odhadov až 25 % nových plynových a ropných zdrojov, ale tam je naozaj potrebné zvážiť riziká pre životné prostredie.
Nepochybne budeme požadovať od Európskej komisie, aby robila opatrenia na zníženie energetickej náročnosti na jednotku produkcie hrubého domáceho produktu.
A tiež, aby sme vypracovali rozumnú politiku prenosu technológií.
(Predsedajúci prerušil rečníka)
(SK) Dovoľte mi poďakovať sa spravodajcovi pánovi Reulovi za jeho skutočne výbornú správu.
Táto správa vystihuje situáciu v oblasti konvenčných energetických zdrojov a technológií a zároveň komplexne poukazuje na mnoho aspektov ich ďalšieho využívania tak v súvislosti so zabezpečením dodávok energie, ako aj potreby neustáleho zvyšovania emisií.
Vzhľadom na neustále stúpajúcu potrebu energií vo svete si Európska únia nemôže dovoliť úplne eliminovať fosílne palivá, ktoré napriek ich rýchlemu ubúdaniu tvoria významný podiel na celkovej produkcii energií.
Napriek faktu, že Európska únia v priemere vykazuje relatívne vysokú účinnosť pri produkcii energií z týchto konvenčných zdrojov, v niektorých členských krajinách je ešte stále veľa rezerv pri uvádzaní a podpore nových účinnejších technológií a rozvoja nových účinnejších kooperačných jednotiek.
Rovnako by členské krajiny nemali klásť zbytočné prekážky pre nové investície do využívania fosílnych zdrojov využitím najvyspelejších dostupných technológií.
Ďalšou oblasťou, ktorú chcem zdôrazniť, je jadrová energetika, ktorá, ako vieme, prakticky neemituje CO2 a ktorá, o čom som presvedčený, skôr či neskôr nájde svoje uplatnenie aj v členských krajinách, ktoré ju zatiaľ odmietajú skôr z ideologických ako z pragmatických dôvodov.
Neustály vývoj nových technológií, ako sú reaktory štvrtej generácie, a to aj v Rusku, pani Harmsová, dáva predpoklady tak pre ďalšie zvyšovanie bezpečnosti ich prevádzky, ako aj pre manažment bezpečného uskladňovania vyhoretého paliva.
Na záver mi dovoľte vyjadriť ocenenie práce Komisie pre badateľný posun k otvorenejšiemu a objektívnejšiemu pohľadu a hodnoteniu prínosu jadrovej energetiky, čoho výsledkom sú aj také iniciatívy ako Európske jadrové fórum, ktorého prvé zasadnutie bude uskutočnené v Bratislave v novembri tohto roku, ako tu už bolo tiež spomínané.
Európa už dlho potrebovala takúto platformu pre permanentnú diskusiu, ktorá prispeje k výmene znalostí, informácií a názorov.
Tieto budú užitočné tak pre odbornú, ako aj pre laickú verejnosť, a predpokladám, že aj pre Stranu zelených.
(DE) Vážený pán predsedajúci, chcel by som sa dotknúť nasledujúcich bodov.
Prvý je ten, v ktorom sme dúfam a verím všetci pevne zjednotení a je ním názor na tradičné zdroje a formy energie a to, že technológie budú aj naďalej v budúcnosti hrať hlavnú úlohu.
Zámer nahradiť všetku energiu energiou vyrobenou z alternatívnych zdrojov je klamlivý.
Musíme však tradičné technológie urobiť ekologicky prijateľnejšími - to je celkom nevyhnutné - a musíme tiež zabezpečiť, aby konvenčné technológie boli efektívnejšie.
Toto sú názory, ktoré spoločne zdieľame a z tohto hľadiska by mala mať správa našu silnú podporu.
Situácia je pravdepodobne o niečo iná, pokiaľ ide o jadrovú technológiu.
Musí byť celkom jasne povedané, bez akýchkoľvek "ak" a "ale", že každá krajina si môže zvoliť vlastný druh technológie, inými slovami, môže si vybrať jadrovú technológiu alebo sa môže zaobísť bez tejto jadrovej alternatívy.
Ďalšia zásada, ktorá by mala byť pre nás všetkých spoločná, je uprednostnenie bezpečnosti - nemám na mysli iba bezpečnosť pri výrobe energie, ale, samozrejme, aj bezpečnosť koncovej dodávky a nešírenie jadrovej technológie, ktorá by sa mohla využiť na vojenské účely, čo je obzvlášť dôležité v súčasnej dobe, keď stále narastá význam globálneho aspektu.
Bol by som rád, keby sa správa zamerala ešte cielenejšie na tieto problémy.
Nepochybne, venovali sme sa im už aj v iných správach a Európa musí v tejto oblasti dávať čo najlepší príklad.
Bezpečnosť musí byť absolútne prvoradá bez ohľadu na to, čo by sa dalo nazvať ideologickým postojom, či už sme za alebo proti jadrovej technológii.
Verím, že v tomto Parlamente a samozrejme aj v Komisii budeme stále viac ostražití, aby sme zaistili, že všetky záležitosti týkajúce sa bezpečnosti vrátane nerozširovania zostanú prioritou, v opačnom prípade zlyháme v našej zodpovednosti za ľudstvo a za mier vo svete.
Verím, že toto posolstvo sa zajtra môže prostredníctvom niektorých pozmeňujúcich a doplňujúcich návrhov stať ešte zrozumiteľnejšie, ako je to v správe pána Reula.
(BG) Geopolitické záujmy a hľadanie kompromisu, istá úroveň technickej vyspelosti a jej vplyv na hospodárstvo predstavujú nevyhnutné podmienky na to, aby sme dali druhú šancu jadrovej energii ako dôležitej súčasti energetického mixu.
Téma bezpečnosti energetických zásob a alternatívnych riešení vo výrobe energie je veľmi dôležitá a aktuálna v porovnaní s diskusiou o klimatických zmenách, ktorá prebieha na pozadí.
V mojej krajine, v Bulharsku, vyrába jadrová elektráreň Kozlodui 43 % z celkového množstva vyrobenej elektriny, čím prispela k trvalo udržateľnému rastu hospodárstva v roku 2006.
Samozrejme, tieto údaje spadajú do obdobia pred odstavením tretieho a štvrtého bloku tejto atómovej elektrárne, ktoré sa uskutočnilo 31. decembra 2006.
Analýza preukázala, že v nasledujúcich desaťročiach sa spotreba elektrickej energie celkovo zdvojnásobí.
V rámci celého sveta sa buduje 31 reaktorov a ďalšie sú vo fáze schvaľovania.
Tento dynamický proces dokazuje, že sa vyvíja určitá aktivita na hľadanie riešení s cieľom zdolať výzvy, ktorým je vystavené hospodárstvo modernej doby, zabezpečiť lacnú a ekologicky čistú energiu, vyrovnať sa s klimatickými zmenami, dodržiavať kvóty pre emisie plynov spôsobujúcich skleníkový efekt stanovené Kjótskym protokolom, zabezpečiť stabilitu zásob a znížiť našu závislosť od dovozu plynu a ropy.
A keď ešte spomeniem jeden fakt, že v súčasnosti vyrábajú atómové elektrárne jednu tretinu elektriny v rámci Európskej únie, potom by som chcela svoj príspevok uzavrieť tým, že možno práve nastal čas na obnovu jadrovej energetiky.
(CS) Vážení prítomní, je potrebné oceniť, že pri pohľade na tradičné zdroje energie správa poskytuje priestor pre všetky sektory energetického mixu.
Určite musíme pridať v efektivite využitia fosílnych zdrojov.
Som však presvedčený, že v záujme udržateľného rozvoja, zachovania konkurencieschopnosti v najširšom zmysle slova, a najmä pre skutočnú ochranu životného prostredia a znižovanie emisií sa jednoducho nezaobídeme bez jadrovej energie.
Konečne sa o nej začína hovoriť bez prevahy pocitov a emócií, i keď niektoré predložené pozmeňujúce a doplňujúce návrhy a napokon aj jednotlivé vystúpenia o tom nesvedčia.
Rád preto počúvam realistické hlasy z Komisie i ďalších inštitúcií Únie ohľadom potreby počítať s jadrovou energiou aj naďalej.
V mnohých krajinách je to kľúčový zdroj zaisťujúci toľko skloňovanú energetickú nezávislosť a bezpečnosť.
Zdá sa teda, že nakoniec nedopadneme v honbe za kvótami a percentami nižších emisií tak, ako sa u nás hovorí. Teda, že "z vaničky nevylejeme so špinavou vodou aj dieťa".
(ES) Vážený pán predsedajúci, správa, ktorá vyšla z vlastnej iniciatívy a budeme o nej zajtra hlasovať, je tretia a posledná takáto správa navrhnutá týmto Parlamentom a uzatvára reakciu Parlamentu na oznámenie o energetike, ktoré predložila Komisia začiatkom tohto roka.
Náš kolega Herbert Reul odviedol vynikajúcu prácu v priebehu rokovaní na úrovni výboru a vypracoval dôsledný logický text, ktorý plne zahŕňa všetky zohľadňuje väčšiny poslancov Európskeho parlamentu.
Fosílne palivá a atómová energia budú ešte dlho tvoriť podstatnú časť energetického mixu a napriek ambicióznym cieľom, ktoré sme si dali v oblasti obnoviteľných zdrojov, osoh z nich nebude v skutočnosti ešte niekoľko desiatok rokov až taký významný.
Z tohto dôvodu nesmieme poľaviť vo výskumných snahách o rozvoj a inovácie v oblasti tradičných zdrojov energie, nakoľko splnenie našich záväzkov v súvislosti s klimatickými zmenami, bezpečnosťou zásob a konkurencieschopnosťou predpokladá dosiahnutie toho, aby sa tieto zdroje stali trvalo udržateľnejšie.
Výsledok hlasovania výboru bol veľmi dobrý a poukázal na pokrok v kontrole zachytávania oxidu uhličitého, v skvalitnení energetickej účinnosti pri výrobe elektriny, vo výhodách, ktoré môžu priniesť syntetické palivá pre oblasť dopravy, a v konkurencieschopnosti odvetvia atómovej energetiky.
Jedna skupina tohto Parlamentu predložila takmer 40 pozmeňujúcich a doplňujúcich návrhov k časti o atómovej energii, čím chce zmeniť všetky objektívne a realistické odporúčania pre atómové palivá v prospech referencií obnoviteľných zdrojov.
Chcel by som im pripomenúť, že o tejto záležitosti sa už hlasovalo na predošlej plenárnej schôdzi a dovoľte mi prosím povedať dotyčnej skupine, že si môže slobodne nažívať vo svojom svete mimo reality, avšak my všetci budeme trpieť dôsledkami toho, ak vďaka ich pomätenému nasadeniu získajú ich argumenty podporu väčšiny.
Väčšina poslancov tohto Parlamentu preferuje prácu s faktami a ich využitie na návrh rozumnej politiky, ktorá nevedie našu spoločnosť k rozpadu.
(BG) Dovoľte mi, aby som najprv a predovšetkým zablahoželal spravodajcovi, pánovi Reulovi, k jeho objektívnej a vyváženej správe.
Hlavným rozlišovacím znakom tejto správy je jasný náčrt úlohy tradičných zdrojov energie, potreba zvyšovať ich efektívne využívanie pomocou nových technológií s cieľom dosiahnuť energetickú stabilitu Európskej únie v maximálnom súlade s cieľmi trvalo udržateľného rozvoja a bojom proti klimatickým zmenám.
Rád by som podporil záver, že vyššie investície do energetických technológií na európskej úrovni a na úrovniach jednotlivých štátov nielen prispejú k dosiahnutiu energetických cieľov EÚ, ale aj posilnia jej schopnosť vyvážať zariadenia na vyššej úrovni z hľadiska účinnosti a bezpečnostných štandardov.
Rád by som vyňal tú časť správy, ktorá sa zaoberá jadrovou energetikou nielen kvôli jej vedúcemu postaveniu vo výrobe energie z tradičných zdrojov, ale aj z hľadiska nevyhnutnosti toho, aby atómová energia spĺňala najvyššie štandardy jadrovej bezpečnosti.
V tomto zmysle je podpora naliehavej žiadosti Komisie na zavedenie spoločných kritérií posudzovania jadrovej bezpečnosti v Európskej únii kľúčovým aspektom tejto správy.
Rád by som zvlášť zdôraznil skutočnosť, že Bulharsko, ktoré má záujem vybudovať novú atómovú elektráreň, má veľký záujem o posilnenie úlohy Európskej únie v dodržiavaní vysokých štandardov jadrovej energetiky a vo vytváraní priaznivých podmienok pre investície do týchto rozsiahlych projektov, ktoré si vyžadujú veľký finančný, materiálny a vedomostný vklad.
Činnosť Európskej únie vrátane skupiny na vysokej úrovni pre jadrovú bezpečnosť a hospodárenie s odpadom a existujúceho Fóra jadrovej energetiky, prispeje k objektívnejšiemu začleneniu jadrovej energetiky do politiky EÚ.
(DE) Vážený pán predsedajúci, aj keď je potrebné schváliť opatrenia na boj s klimatickými zmenami a podporu obnoviteľných zdrojov, obzvlášť dôležité je, aby sa Parlament zaoberal aj budúcnosťou tradičných zdrojov energie.
Pán Reul vo svojej správe zdôrazňuje obrovský význam uhlia a atómovej energie pre regionálne hospodárstvo.
V Európe máme 300 000 pracovných miest len v samotných uhoľných baniach.
Ďalšiu hospodársku silu zabezpečujú elektrárne a daňové príjmy.
Okolo 60 % vyrobenej elektriny v Európe sa zakladá na používaní uhlia alebo atómovej energie.
Samozrejme musíme zvýšiť účinnosť a bezpečnosť týchto energetických zdrojov.
Rovnako musíme všemožne hľadať spôsoby na ochranu životného prostredia prostredníctvom vydávania doplňujúcich právnych predpisov, ktoré sa zaoberajú problémami, akým sú napríklad emisie oxidu uhličitého.
Na druhej strane, legislatívny závit nesmieme zatiahnuť až tak silno, že uhlie stratí na medzinárodnej úrovni svoju konkurencieschopnosť.
Faktom je, že obnoviteľné zdroje energie nebudú môcť narastať tak rýchlo, ako by sme si želali.
Čelíme hrozbe obmedzenia našej nezávislosti v oblasti zahraničnej politiky a arbitrážnych konaní zo strany našich energetických dodávateľov.
Jediný spôsob, ako sa tejto hrozbe v budúcnosti vyhnúť, je strategický energetický mix, do ktorého neodmysliteľne patrí aj uhlie a atómová energia.
(ET) Ak máme dostať klimatické zmeny pod kontrolu, je dôležité znížiť emisie oxidu uhličitého zo spaľovania fosílnych palív takmer na nulu.
Avšak, aby sme zmiernili a odstránili nežiaduce vplyvy klimatických zmien, musíme začať konať ihneď.
Čistá uhoľná technológia sa môže osvedčiť, no v súčasnosti do nej nemôžeme vkladať všetky svoje nádeje.
Európska únia musí výrazne znížiť terajšie hladiny emisií plynov, ktoré spôsobujú skleníkový efekt a to musí zostať zásadnou úlohou našej politiky v oblasti klimatických zmien.
Som rád, že Dočasný výbor Európskeho parlamentu pre klimatické zmeny nedávno odsúhlasil jasnú líniu pre naše rokovanie na klimatickej konferencii, ktorá sa uskutoční v decembri na Bali.
Čo sa týka ekologicky čistej uhoľnej technológie, v súčasnosti existujúce finančné fondy na podporu nevyhnutného výskumu by sa mali určite zvýšiť, pretože táto metóda sa musí preskúmať.
V každom prípade, nemôžeme stráviť desaťročia čakaním na výsledky výskumu bez toho, aby sme čokoľvek iné robili, a preto sa teraz musíme sústrediť na opatrenia, ktoré je potrebné začať ihneď realizovať, konkrétne ide o znižovanie emisií CO2, opatrenia na úsporu energie a vo všeobecnosti prechod na obnoviteľné zdroje energie.
Hlasovanie Výboru ITRE vyústilo v správe pána Reula do prílišného zdôrazňovania atómovej energie a príliš málo pozornosti sa v nej venovalo obnoviteľným zdrojom energie.
Úplne podporujem pozmeňujúce a doplňujúce návrhy predložené v tomto Parlamente, nakoľko pomáhajú vyvážiť túto správu.
Konkrétne vás vyzývam, aby ste podporili tie pozmeňujúce a doplňujúce návrhy, ktoré odporúčajú, aby Európska komisia postavila obnoviteľné zdroje do centra pozornosti jej vlastného Európskeho strategického plánu energetických technológií.
Vážený pán predsedajúci, najskôr musím pochváliť pána Reula za to, ako šikovne previedol túto správu cez takmer 200 pozmeňujúcich a doplňujúcich návrhov v rámci výboru, a že tomuto Parlamentu poskytol veľmi vyváženú, logickú a úprimnú správu, ktorá vo veľkej miere odzrkadľuje výzvy, ktorým v súčasnosti čelíme a budeme čeliť v budúcnosti.
Mnohé z tých prehlasovaných pozmeňujúcich a doplňujúcich návrhov sa znovu objavili na poslednú chvíľu a my ich musíme na plenárnej schôdzi opäť dať bokom.
Tieto pozmeňujúce a doplňujúce návrhy nielen kazia správu, ale v konečnom dôsledku škodia životnému prostrediu, aj keď niektoré návrhy tvrdia, že ho chcú hájiť.
Používam slovo "úprimný" nanajvýš zámerne, pretože pán Reul použil konkrétne slová, akými sú "uhlie" a "atómový" radšej ako by sa mal skrývať za zovšeobecnenia o tom, čo môže alebo nemôže byť udržateľné alebo obnoviteľné, a je jasné, že aj ďalšie generácie sa budú naďalej spoliehať na spaľovanie fosílnych palív.
Samozrejme podporujeme obnoviteľné zdroje energie.
Robíme tak, lebo oni predstavujú nevyhnutnú, ekologicky čistú energiu.
Avšak, vo väčšine členských štátov nemusí obnoviteľná energia uspokojovať naše environmentálne ciele a ani naše rýchlo rastúce energetické požiadavky, ani potrebu zostať konkurencieschopní v rámci globálneho trhu.
Ako zodpovední politici, musíme odložiť dogmy z minulosti a uznať, že sa musia brať do úvahy všetky ekologicky prijateľné technológie.
Jednoducho, musíme si udržať a ďalej zväčšovať podiel atómovej energie, a to ešte stále nebudeme robiť dostatok.
V mojej krajine, ktorou je Bulharsko, sme boli bezdôvodne nútení zrušiť výrobu 2 000 MW bezpečnej ekologicky čistej atómovej energie.
(ES) Vážený pán predsedajúci, aj napriek ambicióznym cieľom, ktoré sme si určili sa zdá, že všetci súhlasíme s tým, že tradičné zdroje energie zostanú aj naďalej dôležitou súčasťou nášho energetického mixu.
Teda aj atómová energia bude pokračovať vo svojej významnej úlohe, nakoľko je stále nevyhnutná na zaistenie bezpečnosti a stability dodávok v rámci mnohých krajín.
Je rozumné pokračovať vo výskume tých oblastí, ktoré sa viditeľnejšie javia ako slabé stránky využívania jadrovej energie, ako napríklad bezpečnosť alebo hospodárenie s jadrovým odpadom. Ale mali by sme pripomenúť myšlienku, ktorú správa jasne podporuje, že možnosť využívania jadrovej energie patrí výlučne do kompetencií členských štátov, ako to pán Reul poznamenal na začiatku.
Zdá sa však, že niektorí ľudia sa snažia zveriť budúcnosť Európy takmer úplne jadrovej energii tým, že vývoj v oblasti obnoviteľných zdrojov, zvýšenú účinnosť alebo výskum považujú za druhoradé.
Je tu jeden malý detail, ktorý by sme mali brať do úvahy; aký má na toto názor verejnosť?
Vo veľkej miere sme zohľadnili reálnosť terajšej situácie, a je zrejmé, že musíme mať jasné priority, a preto je potrebné poznamenať, že Strategický plán energetických technológií, ktorý nám Komisia musí čo najskôr predložiť, je veľmi dôležitý.
Veríme, že medzi hlavné ciele by mali patriť zníženie ceny obnoviteľných zdrojov, zlepšenie energetickej účinnosti podnikov, priemyslu a dopravy, a pokroky v nízkouhlíkových technológiách.
Európa a členské štáty by si mali tieto ciele zvoliť za svoju politickú prioritu a zamerať svoje snahy na budovanie ďalšej politiky v oblasti energetiky.
(RO) Celková produkcia energie v rámci Európskej únie sa dosahuje prostredníctvom rozličných zdrojov energie: 31 % jadrová energia, 29 % uhlie, 19 % plyn, 14 % zdroje obnoviteľnej energie a 5 % ropa.
Rumunsko vyrába 13,5 % svojej energie z ropy, 15,3 % z uhlia a koksu a 5,9 % tvorí energia vyrábaná vo vodných a atómových elektrárňach.
Čo sa týka atómovej energie, je nevyhnutné zaistiť jej bezpečnosť a najmä adekvátne zaobchádzanie s odpadom.
Jadrové energetické systémy generácie IV umožnia lepšie hospodárenie s jadrovým odpadom a zníženie jeho množstva.
Napriek všetkému, obzvlášť dôležitým prvkom ochrany životného prostredia je zaobchádzanie s vodou, ktorá sa požíva na chladenie reaktorov.
Z tohto dôvodu by malo byť investovanie finančných prostriedkov do bezpečnosti a likvidácie rádioaktívneho odpadu prioritou pre krajiny, ktoré vyrábajú jadrovú energiu.
Oblasť Čierneho mora je zvlášť dôležitá pre rozšírenie zdrojov energie Európskej únie.
Toto územie má strategický význam nielen z hľadiska prevozu zásob uhľovodíkov z oblasti Kaspického mora do Európskej únie, ale aj kvôli zdrojom uhlia, ktoré má Rumunsko, Bulharsko, Turecko, Ukrajina a Rusko.
Pre uhoľný priemysel je dôležité zaistiť bezpečnosť pri práci a zdravotné podmienky.
Pokiaľ bude uhlie zdrojom energie, bude potrebné vynakladať nevyhnutné investície, aby sa zaistila bezpečnosť na pracoviskách.
(HU) Vážený pán predsedajúci, dámy a páni, blahoželám spravodajcovi a všetkým tieňovým spravodajcom.
Je to najmä vďaka tejto správe, že Európsky parlament si bez akéhokoľvek tieňa pochybností uvedomil a prijal, že ideologické záujmy nesmú prevážiť nad nevyhnutnými environmentálnymi a hospodárskymi potrebami.
Niektoré so súčasných členských štátov sa za posledné polstoročie pokúšali práve toto dosiahnuť, ale, ako vieme, neúspešne.
V roku 1956 Maďarsko upustilo od zbytočnej politickej predstavy, že by mohlo byť krajinou železa a ocele.
Našťastie Európska únia doposiaľ nemusela zájsť až do takých extrémov, aby si uvedomila a priznala, že budeme potrebovať všetky naše vedomosti, ak máme v 21. storočí bezpečne uspokojiť energetické požiadavky.
Toto si vyžaduje maximálnu možnú diverzifikáciu nielen z hľadiska zdrojov, ale aj technológií.
Ideológia nemôže rozhodovať o tom, na akom základe bude spočívať energia vyrobená v Európe o 10, 20 alebo 50 rokov; o tom musí rozhodnúť veda.
Úlohou politikov je požadovať bezpečnosť, koordinovať zdroje a povzbudzovať verejnosť ku kladnej reakcii.
Pre túto úlohu chcem zaželať nám všetkým - ako by to povedali baníci v Maďarsku - "jó szerencsét”, nech na konci dňa bezpečne vyjdeme!
člen Komisie. - Vážený pán predsedajúci, ako už bolo spomenuté, toto je tretia správa k rozhodnutiu Komisie a k neskoršiemu rozhodnutiu Európskej rady.
Správa pána Vidal-Quadrasa nám pomohla sformulovať balík opatrení pre vnútorný trh.
Správa pána Thomsena bude mať obrovský vplyv na naše návrhy o obnoviteľných zdrojoch energie.
Môžem tiež prisľúbiť, že budeme veľmi pozorne sledovať hlasovanie o správe, ktorú pripravil pán Reul, pretože jej výsledok ovplyvní postoj k technológii skladovania uhlíka v prvom rade v legislatívnom návrhu a v tejto správe, ale aj náš Strategický plán energetických technológií a našu budúcu politiku, nakoľko nám Euratom dáva mandát pre jadrovú energetiku.
Toto hlasovanie bude práve preto Komisia veľmi pozorne sledovať.
Zároveň by som rád zdôraznil zopár bodov.
Bolo spomenuté, že potrebujeme zmodernizovať odvetvie energetiky.
Keď si teraz v roku 2007 spomínam na prvú rozpravu z roku 2004, som presvedčený, že sme dosiahli už veľa.
Iste, bezpečnosť dodávok a klimatické zmeny spolu úzko súvisia, pravdepodobne iba s jedným zásadným rozdielom, a tým je cena za zbavenie sa oxidu uhličitého, ale ja verím, že rast ceny ropy v tomto smere pomôže.
Zároveň boli spomenuté aj výzvy poveternostných podmienok.
Neinvestujeme do dostatočných zdrojov.
Naozaj by sme sa mali rozhodnúť o svojich prioritách.
Bez veľkých finančných investícií do výskumu a rozvoja v energetickom sektore neuspejeme.
Verím, že trojročná debata pomohla pripraviť zázemie.
Avšak teraz už naozaj nastal čas na uchopenie problémov.
Ako môže napríklad niekto tvrdiť, že isté členské štáty sú závislé od tretích krajín, keď sa štrukturálne fondy nevyužívajú na energetiku, alebo prakticky vôbec?!
Povedal by som tiež, že národné rozpočty pre výskum a rozvoj sú primalé.
Takže toto sú kľúčové problémy, ktorými sa musíme zaoberať.
Obávam sa, že nebude trvať dlho, kým dôjde k vážnym zmätkom na trhu.
Takže musíme konať, konať práve teraz a to na základe, na akom Parlament pracoval doteraz.
Bola tu zmienka o jednom konkrétnom probléme, a síce, že potrebujeme účinné energetické zdroje.
Ak majú byť zdroje účinné, je k tomu potrebný manažment dopytu po energii.
Parlament sa opäť sťahoval a sťahovala sa aj Komisia a ja som v tom istom čase potreboval začať 12 priestupkových konaní z dôvodu neoznámeniu akčných plánov energetickej účinnosti, čo je základom činnosti v rámci energetického dopytu.
So zreteľom na dopyt a závislosť od tretích krajín je toto takisto niečo, čo by sme mali prekonať.
Myslím, že správa pána Saryusz-Wolskieho bola odvážnym pokusom ísť za tým.
Keď je jeden členský štát vydieraný dodávateľom, mal by o tom otvorene hovoriť.
Hlavným dôvodom je skutočnosť, že máme Spoločnú zahraničnú a bezpečnostnú politiku (SZBP), ktorá môže poskytnúť pevné zázemie pre spoločné kroky a ja verím, že hocktorá krajina, ktorá má dosť odvahy na to, aby vydierala niektorú z krajín EÚ, si potom dvakrát rozmyslí alebo už nikdy neskúsi vydierať, ak sa o tomto bude hovoriť a diskutovať v Rade.
Poslednú časť svojho vstupu chcem venovať jadrovej energetike.
Je celkom jasné, že v rámci reformnej zmluvy patrí energetický mix do rozhodovacích právomocí na úrovni členských štátov.
To znamená, že rozhodnutie o jadrovej energii musí urobiť každý členský štát sám za seba.
Ale mali by sme tiež správne pochopiť, že súčasné podmienky si vyžadujú, aby príslušná legislatíva zaručovala transparentnosť a možnosť predvídať, pretože ide o veľmi dlhodobú investíciu.
Pán Swoboda tiež spomenul otázku nešírenia jadrových zbraní.
Berieme ju do úvahy, ale podľa môjho názoru, je veľmi evidentné, že SZBP je prioritou a Euratom ju má dopĺňať a pomáhať jej.
Naše činy by sa mali v každom prípade nechať viesť SZBP aj v oblasti nešírenia.
Dve veľmi konkrétne odpovede.
V prvom rade, Mochovce.
Slovenské elektrárne naozaj oznámili svoj zámer dostavať jadrovú elektráreň s reaktorom VVR 440/213, ale nie je to ten typ, ktorý bol použitý v Černobyle.
Komisia v súlade s článkom 41 Zmluvy Euratom pripraví stanovisko, v ktorom sa plne zohľadnia všetky námietky voči tomuto rozhodnutiu.
Bude to chvíľu trvať, ale môžete si byť istí, že Komisia vypracuje objektívne hodnotenie a nebude otáľať, ak budeme mať akékoľvek pochybnosti o bezpečnosti tohto zariadenia.
Čo sa týka odstavenia niektorých jadrových blokov, diskusia o tomto probléme by nebola produktívna.
Na tejto otázke sa dohodli experti, ktorí pripravovali podklady.
Rokovalo sa o tom aj na politickej úrovni a toto rozhodnutie bolo odsúhlasené na vládnej úrovni a ďalej prebehlo referendum vo všetkých členských štátoch vrátane tých, v ktorých sa tieto reaktory nachádzajú.
Prosím, nevracajte sa k tomu, pretože nás to len zbytočne odvádza od ďalšieho napredovania.
V žiadnom prípade tieto reaktory nedostanú zelenú, aby sa predĺžilo ich prevádzkovanie.
Toto je slepá ulička.
Prosím pochopte, že tam už nemôže byť žiadny ďalší postup.
Viem, že možno máte na to osobné názory, ale tie určite nebudeme rozoberať, prinajmenšom nie na pôde Európskej komisie.
Stanovisko je už vypracované.
Bolo demokratickým spôsobom odsúhlasené a dovoľte, aby sme ho dodržali a mali úctu voči tomuto záväzku.
Veľmi oceňujem správu, ktorá bola pripravená.
Ide o veľmi náročnú správu a ja verím, že na veci kladie správny dôraz.
Dúfam, že hlasovanie nám výrazne pomôže dokončiť dokument, ktorý máme pripraviť do konca tohto roka.
Rozprava sa skončila.
Hlasovanie sa uskutoční v stredu, 24. októbra.
Európske poradné grémium pre riadenie v oblasti štatistiky - Európsky poradný výbor pre štatistiku (rozprava)
Ďalej nasleduje spojená rozprava o týchto správach:
, ktorú pripravila Sharon Bowlesová v mene Výboru pre hospodárske a menové veci o Návrhu rozhodnutia Európskeho parlamentu a Rady, ktorým sa zriaďuje Európske poradné grémium pre riadenie v oblasti štatistiky - C6-0348/2006 - a
, ktorú pripravila Ieke van den Burgová v mene Výboru pre hospodárske a menové veci o Návrhu rozhodnutia Európskeho parlamentu a Rady, ktorým sa zriaďuje Európsky poradný výbor pre politiku Spoločenstva v oblasti štatistických informácií - C6-0379/2006 -.
člen Komisie. - (ES) Vážený pán predsedajúci, dámy a páni, v roku 2005 začala Komisia za podpory Rady a Parlamentu naliehať na reformu riadenia štatistky v rámci Európskej únie s cieľom posilniť nezávislosť, integritu a zodpovednosť národných štatistických inštitúcií všetkých členských štátov Únie a samozrejme Eurostatu, štatistického úradu Európskych spoločenstiev.
Prvým krokom v tomto procese bolo prijatie Kódexu postupov pre európsku štatistiku v máji 2005.
Zavedenie tohto kódexu vyústilo do bližšej spolupráce medzi Eurostatom a národnými štatistickými inštitúciami a prinieslo vyššiu mieru spoľahlivosti štatistických údajov zhromažďovaných na rôzne účely; najmä by som sa však chcel venovať jednému cieľu, ktorý bol predmetom rokovania počas viacerých rokov, konkrétne ide o vysoký verejný dlh.
Keď bol navrhnutý Kódex postupov, Komisia tiež odporučila, aby sa samoregulačné zameranie vyvážilo zriadením systému podávania správ, ktorým by sa monitorovalo dodržiavanie kódexu.
Tak vznikla myšlienka založiť nezávislý externý poradný orgán, ktorý má mať aktívnu úlohu v monitorovaní realizácie Kódexu postupov v Európskom štatistickom systéme ako celku.
Zároveň Komisia poukázala na vhodnosť preveriť fungovanie a zloženie Európskeho poradného výboru pre štatistické informácie v hospodárskej a sociálnej oblasti, s cieľom zefektívniť ho a dať mu možnosť zohrávať ešte strategickejšiu úlohu.
Rada pre hospodárske a finančné záležitosti (ECOFIN) a všeobecnejšie predstavitelia národných štatistických inštitúcií uvítali obe odporúčania a Komisia ich zrealizovala v dvojitom návrhu v októbri minulého roka; dnes o týchto návrhoch perspektívne rokujeme a ja verím, že budete môcť potvrdiť, či so mnou súhlasíte v tom, že budú schválené v prvom čítaní.
Rád by som poblahoželal dvom spravodajkyniam, pani Bowlesovej a pani Van den Burgovej, za ich prácu a kvalitu ich správ.
Tento proces posilňovania riadenia európskej štatistiky je doplnený o nový návrh Komisie, ktorí bol prijatý 16. októbra, teda iba pred niekoľkými dňami, na prepracovanie nariadenia o vytváraní európskej štatistiky.
Tento návrh tiež patrí do spolurozhodovacieho postupu Rady a Parlamentu, a preto budeme mať v nasledujúcich mesiacoch opäť možnosť sa ním tu zaoberať.
Tento súbor podnetov poskytne Únii moderný, spoľahlivý a efektívny európsky štatistický systém, ktorý umožní zvýšiť dôveru verejnosti voči oficiálnym štatistickým údajom.
Ešte raz sa vrátim k rozpravám, ktoré sa v posledných rokoch často na pôde tohto Parlamentu venovali dôležitosti spoľahlivých údajov o rozpočte, alebo spoľahlivých údajov pre iné národné verejné účty, HDP a iné, alebo potrebe mať cenový index, na ktorý sa môže verejnosť plne spoľahnúť.
So zreteľom na správy, o ktorých budeme dnes rokovať, dovoľte mi, aby som jednoducho poukázal na skutočnosť, že by bolo lepšie, keby sa viac rešpektovala inštitucionálna rovnováha, ako to, podľa nášho názoru predkladá prvý návrh v súvislosti so schôdzkou členov Európskeho poradného grémia pre riadenie v oblasti štatistiky a v súvislosti s navrhovaním a vysielaním správ tohto grémia.
V každom prípade, Komisia uznáva, že pozmeňujúce a doplňujúce návrhy vypracované k pôvodným návrhom sú nesporne dôležité, majú podporu Rady a Parlamentu a nemenia podstatu našich návrhov.
Z tohto hľadiska by som rád ešte pred ukončením môjho príhovoru zopakoval svoje poďakovanie spravodajkyniam a Výboru pre hospodárske a menové veci za ich vynikajúcu prácu a za pokračujúcu podpornú činnosť pre Komisiu v záujme modernizácie nášho štatistického systému, ktorý chceme urobiť spoľahlivejším a kompetentnejším.
spravodajkyňa. - Vážený pán predsedajúci, toto rozhodnutie sa zaoberá zriadením Európskeho poradného grémia pre riadenie v oblasti štatistiky.
Štatistické výsledky používajú členské štáty, EÚ, využívajú sa medzinárodne a tiež slúžia mnohým iným spoluúčastníkom na mnohoraké účely.
Používa ich napríklad aj Centrálna európska banka na svoje hospodárske analýzy; Komisia prostredníctvom Eurostatu vypracováva štatistiky, ktoré sumarizujú údaje získané členskými štátmi.
Pred niekoľkými rokmi vznikla otázka zaoberajúca sa dôveryhodnosťou štatistík, ktoré poskytujú niektoré členské štáty inštitúciám EÚ a bolo jasné, že budeme potrebovať určitý druh kontroly kvality.
Ako povedal vo svojej odpovedi pán komisár, bol zostavený Kódex správania v štatistických postupoch.
S cieľom zabezpečiť kontrolu dôslednosti a dodržiavania Kódexu postupov, každý národný štatistický úrad je vystavený kontrole prostredníctvom kolegov z iného členského štátu a Eurostatu.
Pre ďalšiu kontrolu bolo navrhnuté vytvorenie nezávislého poradného orgánu na vysokej úrovni.
Je to orgán, ktorý sa teraz nazýva Európske poradné grémium pre riadenie v oblasti štatistiky, ktorý je predmetom tohto návrhu.
Patrí sa povedať, že v prípade všetkých zainteresovaných strán existuje vysoká miera citlivosti na to, v akom rozsahu môže zasahovať toto grémium.
Som vďačná súčasnému portugalskému vedeniu ako aj bývalému nemeckému vedeniu a Komisii za to, že boli voči mne úprimní vzhľadom na tieto citlivé záležitosti.
Parlament bol pravdaže presvedčený, že grémium by malo byť viac než len pečiatka na správu Komisie.
V každom prípade, dohodli sme sa na vyváženom a uskutočniteľnom návrhu, ktorý obsahuje najdôležitejšie pozmeňujúce a doplňujúce návrhy Parlamentu v tej či onej podobe.
Som obzvlášť rada, že sme boli schopní dohodnúť sa s Radou na tom, že by mal byť posilnený dialóg nielen medzi grémiom, Výborom pre štatistický program a Európskym poradným výborom pre štatistiku, ale aj so zúčastnenými orgánmi jednotlivých členských štátov.
Grémium bude podávať správy Parlamentu a Rade a v nich bude zahrnuté aj hodnotenie implementácie Kódexu postupov v Európskom štatistickom systéme ako celku.
Grémium bude tiež radiť Komisii v príslušných opatreniach pre uľahčenie zavedenia Kódexu postupov v súvislosti s Eurostatom a celým Európskym štatistickým systémom.
Ďalej bude radiť v záležitostiach týkajúcich sa informovania užívateľov a poskytovateľov dát o Kódexe postupov a o jeho aktualizácii.
Zahrnuté boli aj opatrenia na zaistenie nezávislosti grémia a zainteresovanie Parlamentu do jeho fungovania.
Takže po konzultáciách s Komisiou, Rada vyberie a Európsky parlament schváli nomináciu predsedajúceho pre toto grémium.
Tak Parlament ako aj Rada menuje troch členov grémia.
Predsedajúci nemôže byť súčasne aj členom nejakého národného štatistického úradu alebo Komisie, a ani spravovať takú pozíciu za posledné dva roky.
Zvažovali sme podobné kritériá aj pre ostatných členov, ale to by naozaj nebolo praktické.
Pridali sme však požiadavku, aby grémium poskytlo určitú škálu doplňujúcich zručností a skúseností.
Iba v prípade, že nedosiahneme správnu rovnováhu, samotné grémium by malo byť v takej pozícii, aby dokázalo posúdiť, či išlo o zmarenie aktivít alebo nie, z tohto dôvodu sa po troch rokoch urobí overovacia doložka.
Toto poskytne grémiu a ostatným dostatočný čas, aby mohli určiť, či sú postupy funkčné a efektívne, alebo či nastali zmeny, ktoré sú potrebné a na toto musí prebehnúť seriózna kontrola.
Parlament, portugalské vedenie a Komisia viedli veľmi účinný dialóg o tomto dokumente a ja im za to ďakujem.
Som rada, že môžem s podporou tieňových spravodajcov, ktorým tiež ďakujem, posunúť tento návrh cez jediné čítanie.
spravodajkyňa. - Vážený pán predsedajúci, dovoľte mi najskôr dve úvodné poznámky.
Jedna je o tom, že je zrejmé, že otázka štatistiky nie je veľmi "sexy" predmet a vždy mu pripadne až posledné miesto v rámci programu rozpravy.
Trochu ma však znepokojuje fakt, že existujú politici, poslanci Európskeho parlamentu a iní, ktorí sa radi sťažujú na nariadenia v oblasti štatistiky.
Následne, ak sa naskytne príležitosť naozaj niečo zlepšiť, už sa až tak veľmi neangažujú za zlepšenie situácie.
Moja druhá poznámka, verím, že aspoň pán komisár ocení, že máme túto rozpravu.
Pani Bowlesová a ja sme povedali, že pre nás nie je nevyhnutné, aby sa táto rozprava uskutočnila.
Je však dôležité zdôrazniť skutočnosť, že vy ste už so štatistikou mali do činenia, a že tento problém si zaslúži určitú pozornosť.
Takže verím, že nás nebudete odsudzovať za to, že vás tu držíme v túto hodinu.
Ďalej mi dovoľte zablahoželať vám za veľmi konkrétne opatrenia, ktoré ste podnikli v rámci týchto problémov so štatistikou, ktoré sa niekoľkokrát za posledné obdobie objavili.
Viem, že ste to na pôde politiky museli urobiť kvôli manévrovaniu, ktoré vám povoľuje Rada, pretože sme si vedomí toho, že Európska komisia nemôže prinútiť členské štáty, aby založili nezávislé štatistické úrady a predpísať im, ako majú pracovať a ako zaobchádzať s číslami a dátami.
Ministri a poslanci, ktorí sa najhlasnejšie a najskalopevnejšie sťažujú na nedostatok dôveryhodnosti štatistických výsledkov iných, sú práve tí, ktorí nechcú, aby ste sa im miešali do ich záležitostí a zasahovali do ich autonómie a ich spôsobu narábania so štatistikami.
Toto je problém, s ktorým sa musíme popasovať.
Ale za týchto podmienok si myslím, že bolo od Vás, pán komisár, rozumné uplatniť pragmatický, prístup zdola nahor, aby sme sa zamerali na kolegiálne kontroly a kódex postupov, a tak zreformovali štruktúru riadenia štatistického systému vytvorením nového poradného grémia, o ktorom hovorila pani Bowlesová, a tiež zmenou existujúceho Európskeho poradného výboru pre štatistické informácie v hospodárskej a sociálnej oblasti (CEIES), ktorý sa zaoberal hospodárskymi a sociálnymi štatistikami na efektívnejší a menší poradný výbor s väčším mandátom.
V správe pani Bowlesovej a v mojej správe sme sa pokúsili ešte viac vylepšiť, upevniť a posilniť prístup Komisie.
Zároveň sme sa snažili zaistiť, aby mohli, v súlade s vašim návrhom, tieto dva nové orgány v rámci Európskej rodiny správne fungovať a boli menej závislé od Komisie a Eurostatu.
To nemuselo byť celkom v súlade so zámermi Komisie; v každom prípade by som však chcela vyjadriť svoje uznanie generálnemu riaditeľovi Eurostatu za to, že s veľkým pochopením prijal skutočnosť, že sme ho v navrhnutom systéme pozbavili hlasovacích práv.
Takisto by som chcela vyjadriť svoje uznanie portugalskému vedeniu a pani Cordeirovej za účinný spôsob, akým predsedala pracovnej skupine Rady a prerokovala s nami odsúhlasenie tejto otázky v prvom čítaní.
Bolo to veľmi efektívne konanie, ktoré šetrí čas aj administratívnu byrokraciu.
Takže, pán Hans-Peter Martin, ktorý sa tiež uchádzal o priestor, tu môže vidieť príklad toho, ako sa dokážeme účinným spôsobom vyrovnať s takýmto druhom spolurozhodovacieho postupu.
Dovoľte mi veľmi stručne spomenúť niekoľko súčastí štatistického grémia, ktorý poskytnem písomne.
Ak si prečítate dokument, zistíte, kde sme urobili zmeny, takže to tu nebudem opakovať, ale zostanem pri svojom sľube, že tieto dva orgány naozaj prinesú určité uvedomenie si a zlepšenie v spôsobe fungovania štatistických systémov a pomôžu nám skutočne získavať spoľahlivé čísla a postaviť naše hospodárske aktivity na dôveryhodných údajoch.
v mene skupiny PPE-DE. - (FR) Vážený pán predsedajúci, pán komisár, dámy a páni, skvalitnenie Európskeho štatistického systému je súčasťou rozsiahlejšej úlohy správneho nasmerovania hospodárstva v rámci Únie, obzvlášť so zreteľom na zmenu Paktu stability a rastu.
Želám si rovnako ako Komisia a členské štáty, aby sa zvýšila kvalita štatistických informácií.
Vidím to tak, že zistenie toho, čo zapríčiňuje rozsiahly deficit závisí od spoľahlivosti údajov.
Nespoľahlivé údaje ohrozujú celý Pakt stability a rastu.
Naopak pre flexibilitu v implementácii tohto paktu, ktorý bol predstavený v rámci reformy prijatej v marci 2005 Európskou radou, potrebné údaje musia byť nespochybniteľné a preukázateľné.
Flexibilita je v súčasných podmienkach rozširovania nulovej zóny takisto dôležitá.
Musíme sa poučiť z minulých skúseností!
Európska únia už bola požiadaná o prekontrolovanie štatistík týkajúcich sa rozpočtového deficitu členských štátov a výšky dlhu; teraz sa chce niekoľko členských štátov pridať do nulovej zóny, a tak sa zvýši množstvo štatistických informácií, ktoré bude potrebné spracovať, rovnako ako aj počet strán zainteresovaných do diskusií.
Navrhované zlepšenia pre Európsky štatistický systém majú za cieľ uchopiť oprávnené námietky, ktoré boli vznesené v súvislosti s validitou údajov, ktoré členské štáty poskytujú a so systémom ich kontroly.
Musíme si dať pozor na to, aby sa nespochybnil celý štatistický systém a kompetencie Eurostatu v oblasti overovania údajov o rozpočtoch, ktoré predkladajú členské štáty.
Na základe týchto dôvodov podporujem reformu, ktorá vyústi najprv do zriadenia Európskeho poradného výboru pre politiku Spoločenstva v oblasti štatistických informácií a ďalej do vytvorenia Európskeho poradného grémia pre riadenie v oblasti štatistiky - obidva orgány budú schopné aktívne pomáhať v monitorovaní realizácie kódexu správania v rámci celého Európskeho štatistického systému.
Vôbec neváham o podpore návrhov, ktoré pripravili naše dve vynikajúce spravodajkyne.
v mene skupiny ALDE. - (DE) Vážený pán predsedajúci, pán komisár, dámy a páni, ako ste už vy, pán komisár, podotkli, štatistiky sú nevyhnutne potrebné pre Európsku úniu, rovnako ako aj pre členské štáty v mnohých oblastiach politiky.
Pokiaľ sa máme vyhnúť zlým rozhodnutiam a neželanému vývoju, štatistiky musia byť zmysluplné, spoľahlivé, otvorené iba pre jednu interpretáciu, a teda aj porovnateľné.
Žiaľ, nie vždy tomu tak naozaj je.
Preto som uvítal založenie Európskeho poradného výboru pre štatistiku a Európskeho poradného grémia pre riadenie v oblasti štatistiky.
Dúfam, že pozmeňujúce a doplňujúce návrhy predložené Európskym parlamentom dodajú obidvom inštitúciám autoritu, ktorú budú potrebovať.
Dovoľte, aby som v prvom rade zdôraznil, že Poradný výbor pre štatistiku bude nezávislý, a že v ňom budú zastúpené všetky zúčastnené skupiny.
Výbor bude mať oveľa menej členov ako jeho predchodca, Európsky poradný výbor pre štatistické informácie v hospodárskej a sociálnej oblasti (CEIES), a toto zníženie z 79 na 24 členov výrazne zefektívni jeho činnosť.
Uvítal som aj skutočnosť, že Európsky dozorný úradník pre ochranu údajov bude hlasujúcim členom Poradného výboru, zatiaľ čo generálnemu riaditeľovi Eurostatu bolo poskytnuté iba členstvo bez hlasovacieho práva.
Tento fakt zdôrazňuje nezávislosť výboru.
Po druhé, Poradné grémium pre riadenie v oblasti štatistiky užitočne dopĺňa funkciu Poradného výboru.
Grémium bude monitorovať, a verím, že aj aktívne podporovať, zavedenie Kódexu správania vo všetkých európskych záležitostiach v oblasti štatistiky.
Zostáva nám len veriť, že s pomocou týchto dvoch orgánov budú mať potreby používateľov väčší vplyv na štatistický pracovný program, a že Kódex správania zapustí také silné korene, že zámerne alebo omylom poskytnuté nepravdivé informácie či nepresné údaje budú už len vecou minulosti.
Dovoľte mi, aby som uzavrel svoj príhovor poďakovaním obom spravodajkyniam za ich prácu a ochotu otvorene a konštruktívne diskutovať o sporných bodoch.
v mene skupiny UEN. - (PL) Vážený pán predsedajúci, rád by som vyjadril svoje uznanie pani Bowlesovej a pani van den Burgovej za ich správy.
Mali by sme si byť vedomí toho, akú úlohu hrá Európsky štatistický systém, ktorý môže byť najlepším systémom na svete.
Nehovoríme tu iba o zrozumiteľnosti zoznamov čísel, tabuliek alebo grafov.
Najdôležitejšou vecou je spoľahlivosť a úplnosť štatistických údajov na úrovni Európskej únie, členských štátov, a tiež, a to by som rád zdôraznil, regiónov.
Pre tento účel je nevyhnutné zaistiť kontinuitu informácií, rovnako ako prístup k nim.
Tu by som dodal, že iba štatistické údaje, ktoré boli získavané a zhromažďované rovnakým spôsobom, v súlade so štatistickými zásadami, môžu byť spoľahlivé, transparentné a nebudú ich ovplyvňovať krátkodobé záujmy alebo prechodné priority.
Moja skúsenosť v rámci regionálnej politiky mi jasne ukázala, že takéto riziká existujú.
Z tohto dôvodu by sme mali byť radi, že máme štatistický program EÚ na rok 2008 až 2012.
Aby však fungoval, bude potrebné vhodné financovanie a najmä patričné konzultovanie, monitorovanie kódexu štatistických postupov, ako aj riadenia v oblasti štatistiky.
Toto je veľmi dôležité aj z hľadiska rôznych systémov používaných v členských štátoch, potreba koordinovať a zjednotiť ich na úrovni 27 krajín a štatistických úradov, ako aj na úrovni Eurostatu.
V tejto súvislosti by som rád podporil obidve správy.
(DE) Vážený pán predsedajúci, existuje všeobecný súhlas v tom, aké sú dôležité štatistiky a to nie iba medzi ľuďmi, ktorí sem boli schopní prísť v túto neskorú hodinu.
Otázne je, či bude možné dosiahnuť cieľ, o ktorom predpokladám, že sa oň všetci usilujeme, prostredníctvom opatrení, ktoré tu zavádzame.
Udivilo ma, pán komisár, keď ste hovorili o ďalšej novej smernici, o ktorej ste s nami rokovali.
Možno nám viete povedať, či jej nariadenia ovplyvnia tieto poradné orgány.
Druhá otázka je nasledovná: v prípade poradných orgánov vždy existuje vážne nebezpečenstvo, že sa stanú zákonom samy pre seba a budú všetko naťahovať.
Nebolo by v konečnom dôsledku rozumnejšie za pomoci externých konzultantov stručne, výstižne a zrozumiteľne zhodnotiť problémy, ktoré nastali s Eurostatom, a potom pristúpiť k urýchlenej dohode s Parlamentom, ako si opäť posúvať horúci zemiak a odsúvať problém?
Keď už sa všetko povedalo a urobilo, každý z nás vie, že podstata problému je niekde na rozhraní medzi Eurostatom a národnými štatistickými úradmi.
To najlepšie, čo môže poradný orgán urobiť, je vrátiť problém späť do agendy, ale to určite neprinesie naozajstnú transparentnosť a efektívnosť.
člen Komisie. - (ES) Vážený pán predsedajúci, v prvom rade ďakujem všetkým, najmä spravodajkyniam, ale aj všetkým ostatným, ktorí v tejto rozprave hovorili, za ich zainteresovanosť a spoluprácu pri zlepšovaní riadenia v oblasti štatistiky v rámci Európskej únie a prostredníctvom druhej reformy výboru za zlepšenie zainteresovanosti užívateľov do hospodárskeho a sociálneho života Európy s cieľom dosiahnuť lepší a dôveryhodnejší štatistický systém.
To, o čom tu hovoríme je systém, ako povedala pani Van den Burgová, v ktorom Eurostat a národné štatistické agentúry 27 členských štátov musia byť z hľadiska požiadaviek a nádejí, ktoré do nich vkladáme, rovnocenné; musia spolupracovať a fungovať koordinovaným spôsobom, musia poháňať jeden druhého; a tak je Kódex postupov a spôsob, ktorým sa tento kódex zavádza, podľa môjho názoru, veľmi pozitívna vec.
Dúfam, že tento nový orgán je schopný uvedomiť si svoju hodnotu a pustiť sa do práce so zreteľom na budúcnosť, pretože v mnohých situáciách je veľmi dôležité mať k dispozícii kvalitnú štatistiku.
Pán Gauzès sa zmienil o Pakte stability a rastu.
Ja som urobil to isté v mojom prvom príhovore.
Je pre nás veľmi dôležité mať spoľahlivé čísla, keď monitorujeme rozpočtovú disciplínu v tomto multilaterálnom systéme.
Ale je dôležité aj to, aby sme mali spoľahlivé čísla o národnom produkte na financovanie Európskej únie; veľmi dôležitý je aj spoľahlivý cenový index; rovnako ako je dôležité mať spoľahlivé štatistiky o vonkajšom obchode; ďalej štatistiky o vonkajších investíciách alebo o modeloch obchodovania, či finančných tokoch.
Zo všetkých aspektov, o ktorých sa diskutovalo, alebo v mojom prípade počúvalo, v predchádzajúcom príspevku o energii sa zvláštna dôležitosť pripisuje energetickej štatistike, ako aj štatistike o emigrácii alebo aj o záležitostiach súvisiacich s tým, čo sa doposiaľ nazývalo tretím pilierom.
Existuje veľa, veľmi veľa oblastí pôsobenia, konkrétne ide o všetky oblasti aktivít Európskej únie, ktoré si vyžadujú dobrú štatistiku, takže je evidentne dôležitá táto rozprava, aj keď nejde o veľmi sexy predmet, ako povedala pani Van den Burgová. Ja dúfam, že tieto dva orgány sú rovnocenné z hľadiska toho, čo od nich žiadame v rámci týchto dvoch smerníc.
Ďalší veľmi dôležitý súbor pravidiel "štatistický zákon" je na obzore.
Dúfam, že vďaka kombinácii tohto balíka a veľmi hodnotných snažení, ktoré podnikol Eurostat a všetci úradníci Štatistického úradu Európskych spoločenstiev a národných štatistických inštitúcii 27 členských štátov, sa v priebehu niekoľkých nasledujúcich rokov rozptýlia všetky pochybnosti o kvalite európskej štatistiky. Ak sa nám to podarí, výsledkom bude väčšia efektívnosť a kvalitnejšie vyladenie našej politiky a našich rozhodnutí na požiadavky a ašpirácie obyvateľov Európy, pretože to je podstata, o ktorú nám ide, keď hovoríme o štatistike.
.
Rozprava sa skončila.
Hlasovanie sa uskutoční v stredu, 24. októbra.
Program nasledujúcej schôdze:pozri zápisnicu
Skončenie rokovania
(Rokovanie sa skončilo o 23:00 h.)
Otvorenie rokovania
(Rokovanie sa začalo o 9.05 hod.)
v mene skupiny PSE. - (DE) Vážený pán predsedajúci, rád by som sa vrátil k rozhodnutiu, ktoré sme urobili včera poobede.
Rád by som však do záznamu uviedol, že ani socialistická skupina v Európskom parlamente, ani skupina Európskej ľudovej strany (kresťanských demokratov) a rovnako ani žiadne iné skupiny neboli informované o tom, že by sme na tomto zasadaní mali prijať uznesenie o Rusku napriek opakovanému odmietnutiu tohto bodu konferenciou predsedov.
Samozrejme musíme toto rozhodnutie vziať na vedomie.
Rád by som však poznamenal - a budeme o tejto záležitosti informovať aj skupiny, ktoré o to žiadali, najmä skupinu zelených/Európsku slobodnú alianciu a skupinu Aliancie liberálov a demokratov za Európu - že nežiadame o to, aby bolo toto uznesenie prijaté teraz, ale až na ďalšom zasadnutí Parlamentu.
Ide mi len o to, aby sa táto poznámka dostala do záznamu.
Samozrejme musíme formálne dodržiavať pravidlá.
Aby som bol korektný k zeleným a liberálom, musím však povedať, že nežiadame, aby bolo toto uznesenie prijaté tento týždeň, ale až na ďalšej plenárnej schôdzi.
Socialisti budú určite hlasovať v tomto zmysle a myslím, že podobne zmýšľa aj skupina EPP.
v mene skupiny PPE-DE. - (FR) Vážený pán predsedajúci, plne podporujem pána Swobodu, pretože o tomto uznesení sme skutočne neboli informovaní a tento týždeň nie sme pripravení na rokovanie o tejto veci.
Naša skupina, rovnako ako skupina PSE, o tomto bode nevedela a preto žiadame o odloženie hlasovania na ďalšiu schôdzu.
Ďakujeme, vašu žiadosť berieme na vedomie.
Podľa potreby o nej budeme informovať ostatné skupiny a uvidíme, akým spôsobom je túto záležitosť možné vyriešiť.
Predložené dokumenty: pozri zápisnicu
Písomné vyhlásenia (predložené dokumenty): pozri zápisnicu
Text zmlúv poskytnutých Radou: pozri zápisnicu
Rozprava o prípadoch porušenia ľudských práv, demokracie a princípov právneho štátu (oznámenie o podaných návrhoch uznesenia): pozri zápisnicu
Prínos daňových a colných politík pre Lisabonskú stratégiu (rozprava)
Ďalším bodom rokovania je správa pani Sahry Wagenknechtovej, v mene Výboru pre hospodárske a menové veci, o prínose daňovej a colnej politiky k lisabonskej stratégii.
Vážený pán predsedajúci, vážené dámy a páni, otázku či súčasná daňová politika členských štátov skutočne napomáha rast, zamestnanosť a inovácie je, bohužiaľ, možné zodpovedať jedným slovom: nepodporuje!
Daňová politika jednoducho rast nepodporuje, pretože úroveň daní pre vysoko ziskové konglomeráty bola ponechaná voľnému pádu. Celá Európa sa predbieha v dampingu, pričom peniaze čoraz silnejšie vymáha od ľudí s priemerným platom, nezamestnaných a dôchodcov v rámci ich možností ako spotrebiteľov.
Rast sa nepodporuje, pretože daň z príjmu je niekoľkokrát vyššia ako daň z majetku, vďaka čomu sa priepasť medzi nimi ešte viac prehlbuje.
Nepodporuje sa ani zamestnanosť, pretože malé investujúce podniky sú neúmerne viac zaťažené daňami než podniky, ktoré špekulujú s akciami, obligáciami a finančnými derivátmi.
Určite sa nepodporujú ani inovácie, pretože nadnárodné spoločnosti s výnosnými finančnými uzávierkami sú vo svojich rozpočtoch schopné pohltiť väčšiu časť výskumných a rozvojových fondov, kým tí, ktorým je táto pomoc skutočne určená, sa k nej nemajú šancu dostať.
V skratke: sociálne vyvážené riešenia a rozvojové stratégie sa v EÚ určite nepodporujú, ba naopak, sú utlmované, kým tí, ktorí sa váľajú v peniazoch, dostávajú stále viac daňových úľav a sú ďalej vykrmovaní, kým tí, čo majú už aj tak málo, musia siahať ešte hlbšie do svojich vreciek.
Takáto daňová politika má pre hospodársku politiku fatálne následky, je kontraproduktívna pre politiku rastu a má katastrofálny vplyv na sociálnu politiku.
Viem, že štruktúra národných daňových systémov je formálne samozrejme suverenitou členských štátov, ale skutočnosť je trochu iná.
Neexistujúca koordinácia daní v rámci EÚ, a to dokonca aj v odvetví priameho zdaňovania, v skutočnosti znamená, že národné daňové systémy vychádzajú čoraz menej z politiky, ale sú tvorené a formované ľadovo chladným systémom daňovej súťaže.
Tento systém môže byť založený na jednoduchom spoločnom menovateli: čím mobilnejší faktor, tým vyšší je jeho potenciál na vydieranie národných daňových úradov a tým vyššie sú daňové úľavy, ktoré sa dajú získať.
Aby v tomto procese úplne nevyschli a nevyčerpali sa vládne príjmy z daní, musia byť odvetvia, pre ktoré je nemožné alebo veľmi ťažké vyhnúť sa daniam, zdaňované ešte väčšmi, čo slúži takmer ako forma kompenzácie.
Dane sa preto presúvajú od zdaňovania príjmov právnických osôb k zdaňovaniu súkromných príjmov; od príjmu z investícií k príjmu z práce, ktorá je tak ešte menej mobilná; od príjmu z vysoko platenej práce k príjmu z práce menej zarábajúcich zamestnancov, ktorí sú o to menej mobilní; a vo všeobecnosti od dane z príjmu a majetku k zdaňovaniu spotreby.
Skutočnosť, že takýto proces prebieha, a prebieha už roky či desaťročia, je možné veľmi ľahko dokázať údajmi o výnosoch z daní a o daňových sadzbách v EÚ.
Nielen zákonné daňové sadzby, ale aj skutočné sadzby daní z príjmu právnických osôb v EÚ klesli za uplynulých desať rokov o 10 percentuálnych bodov.
Všetky štúdie na túto tému potvrdzujú uvedený trend.
Najvyššie daňové sadzby sa znížili takmer vo všetkých členských štátoch EÚ.
V čoraz väčšom počte členských štátov sa v dôsledku prechodu na duálny systém zdaňovania príjmov výrazne uprednostňuje príjem zo súkromných investícií pred príjmom z práce. Spotrebné dane sa čoraz viac zvyšujú.
Na jednej strane sú príčinou ekologické dane, ktoré veľmi často nemajú žiadny vplyv na riešenie otázok životného prostredia, aj keď voči nim neexistuje žiadna alternatíva, a ktoré úplne úprimne okrádajú rozpočty. Na druhej strane je trvalý rast sadzieb dane z pridanej hodnoty, ktoré v čoraz väčšom počte krajín dosahujú najvyššiu možnú dohodnutú hodnotu.
Tento trend nie je žiadnou náhodou.
Je priamym výsledkom nekontrolovanej daňovej súťaže na zjednotenom vnútornom trhu.
Pomaly by sme si mali začať myslieť, že rastúci trend daní z príjmu právnických osôb v rámci EÚ výrazne predbieha trendy v rámci celej OECD.
To znamená, že sadzby dane jednoznačne klesli viac ako v rámci celej OECD.
Táto skutočnosť jasne ukazuje, že mnohé globalizačné tlaky, na ktoré sa tak často a radi sťažujeme, v tomto prípade nehrajú úlohu. Ide skôr o vnútorné tlaky v rámci EÚ, ktoré by sa dali veľmi diskrétnym spôsobom prekonať, ak by sme chceli.
Pôvodná verzia mojej správy obsahovala veľmi správnu výzvu nielen na spoločný konsolidovaný základ dane z príjmu právnických osôb, ktorý samozrejme podporujem, ale tiež na celoeurópske minimálne sadzby daní z príjmu právnických osôb, ktoré by nemohla prekračovať žiadna krajina.
Iba zavedenie takejto minimálnej sadzby dane by niekedy v budúcnosti mohlo vytvoriť skutočný priestor na zastavenie narastajúceho trendu dane z príjmov právnických osôb.
Moja správa obsahovala aj výzvu na vyššie celoeurópske dane z aktív a finančných transakcií, výzvu na zníženie zdaňovania príjmu z práce najmä pre nižšie a stredné vrstvy a taktiež výzvu na zvrátenie fatálneho trendu posunu od priamych k nepriamym daniam a naštartovanie opačného trendu.
Bohužiaľ, po hlasovaní vo Výbore pre hospodárske a menové veci ostal v správe iba zlomok z týchto výziev.
Namiesto toho sa z mojej správy stal chválospev na daňovú súťaž, ktorý úplne prehliada fatálne následky tejto údajne zdravej daňovej súťaže na príjmovú stránku rozpočtov EÚ, a tak aj na životy miliónov Európanov.
Tieto zmeny, bohužiaľ, veľmi jasne ukazujú, koho záujmy sú v skutočnosti blízke väčšine členov Výboru pre hospodárske a menové veci a najmä tým zo skupiny Aliancie liberálov a demokratov za Európu a skupiny Európskej ľudovej strany (kresťanských demokratov) a Európskych demokratov, pretože je veľmi zjavné, kto má prospech zo súčasných daňových režimov v EÚ.
Svoje najdôležitejšie požiadavky sme teraz opätovne predložili ako pozmeňujúce a doplňujúce návrhy v rámci plenárneho zasadnutia.
Ak ani tu nezískajú väčšinu, naša skupina bude hlasovať proti tejto správe.
Iná daňová politika EÚ, ktorá minimalizuje sociálne rozdiely namiesto toho, aby ich ďalej posilňovala tak, ako je tomu v súčasnosti, je možná a je veľmi naliehavo potrebná.
Toto by ale znamenalo, že hlavnou zásadou politiky Európskej komisie a taktiež jednotlivých členských štátov by bolo rešpektovanie záujmov väčšiny Európanov namiesto toho, aby slúžili ako vykonávatelia záujmov elity spoločnosti, ako robili doteraz.
Vďaka tomu bude len ďalej silnieť parlamentný aj mimoparlamentný tlak.
Budeme sa snažiť bojovať práve proti takýmto tlakom, aby nevýslovná rétorika sociálne neúnosných vzťahov, ktorá je príznačná pre väčšinu správ a teraz aj pre túto správu o daniach, nakoniec nemala šancu získať v tomto Parlamente väčšinu.
člen Komisie. - Vážený pán predsedajúci, som naozaj rád, že mám možnosť zúčastniť sa rozpravy o prínose daňových a colných politík pre lisabonskú stratégiu.
Hlavnou prioritou Európskej únie je zlepšiť svoju konkurencieschopnosť pri zachovaní nastaveného sociálneho modelu.
Daňová politika hrá pri dosahovaní cieľov rastu a zamestnanosti dôležitú úlohu.
Vítam hlavný odkaz vašej správy, ktorým je podpora iniciatív Komisie v oblasti daní.
Správa vyjadruje osobitnú podporu intenzívnemu úsiliu v oblastiach spoločného konsolidovaného základu dane z príjmu právnických osôb (CCCTB), pilotnej schémy zdaňovania v domovskom štáte, stratégie na zabezpečenie lepšej koordinácie daňových systémov členských štátov najmä v rámci zdaňovania pri odchode a cezhraničného vyrovnávania strát. Správa vyjadruje podporu aktivitám spoločného fóra v oblasti prevodných cien v Európskej únii, ako aj stratégii na boj s daňovými podvodmi, balíčku opatrení v oblasti DPH, zníženým sadzbám dane z pridanej hodnoty na služby náročné na pracovnú silu a environmentálnemu zdaňovaniu.
Všetky tieto aktivity sú nesmierne dôležité.
Uvedené iniciatívy sú základom politiky Komisie v oblasti daní a mnohé z nich boli prerokúvané v niekoľkých výboroch Európskeho parlamentu.
Je jasné, že európske spoločnosti si zaslúžia systém zdaňovania príjmov právnických osôb prispôsobený úrovni ich skutočnej a potenciálnej hospodárskej integrácie v rozsahu ich cezhraničných aktivít v Európe.
Ide o jeden z kľúčových nástrojov ich budúcej konkurencieschopnosti.
Je to taktiež nevyhnutné, aby sa našlo riešenie prekážok priameho zdaňovania prostredníctvom koordinácie a nielen prostredníctvom nákladných súdnych sporov.
Je len jedna oblasť, v ktorej vás nemôžem podporiť.
Ide o odsek 17 správy pani Wagenknechtovej, ktorý vo svojom súčasnom znení požaduje odmietnutie minimálnych sadzieb spotrebných daní a nahradenie súčasných právnych predpisov Spoločenstva v tejto oblasti všeobecným kódexom správania.
O týchto záležitostiach sme v tomto Parlamente diskutovali, keď sme rokovali o zdaňovaní alkoholu, a pri všetkej úcte, musím povedať, že Komisia svoj názor nezmenila.
Právne predpisy Spoločenstva v oblasti spotrebných daní majú vo všeobecnosti dôležitú úlohu pri znižovaní deformácie vnútorného trhu, ochrane verejného zdravia a ovplyvňovaní vzorcov spotreby smerom k environmentálne udržateľnému správaniu.
Komisia je pevne presvedčená, že minimálne sadzby sú potrebné pre správne fungovanie vnútorného trhu, pretože poskytujú členským štátom bezpečnostnú sieť, ktorá zabezpečuje, aby všetky členské štáty aplikovali spotrebné dane na zmysluplnej úrovni.
Dúfam, že väčšina poslancov schváli predložený pozmeňujúci a doplňujúci návrh týkajúci sa odseku 17.
Chcel by som svoje vystúpenie uzavrieť tromi myšlienkami.
Po prvé, všetci viete, že môj útvar tvrdo pracuje na legislatívnom návrhu konsolidovaného základu dane z príjmu právnických osôb (CCCTB), ktorý by som chcel predstaviť po letných prázdninách v roku 2008.
Po druhé, v oblasti DPH Komisia plne podporuje snahu portugalského predsedníctva dosiahnuť dohodu o balíčku opatrení v oblasti DPH a do konca roka výrazne posilniť širšiu diskusiu o sadzbách DPH.
Budeme tiež pracovať na prijatí návrhu na predĺženie niektorých výnimiek v nových členských štátoch týkajúcich sa znížených sadzieb DPH.
Okrem toho budeme tiež pokračovať v intenzívnom potláčaní podvodov v oblasti DPH a čoskoro predložíme návrh na správu DPH v rámci finančných služieb, ktoré tomuto odvetviu zaručia viac právnej istoty a prinesú modernizované pravidlá.
Po tretie, naďalej sme presvedčení o správnosti systému minimálnych sadzieb spotrebných daní, ktorý prispieva k zníženiu deformácií vnútorného trhu, zabezpečeniu spravodlivej súťaže a k ochrane verejného zdravia a životného prostredia.
v mene skupiny PPE-DE. - Vážený pán predsedajúci, v tomto Parlamente niekedy nie sú zrejmé politické rozdiely medzi skupinami. V tejto otázke je však rozdiel veľmi zreteľný, pretože v žiadnom prípade nemôžem súhlasiť s niektorými bodmi, ktoré práve uviedla pani spravodajkyňa.
Rešpektujem prácu, ktorú odviedla na tejto správe, ale máme úplne odlišné názory na to, ako by mala Komisia v týchto otázkach postupovať.
Po prvé, táto správa je o lisabonskej stratégii a jej cieľom je obnoviť globálnu konkurencieschopnosť Európy.
Toto je skutočné jediný spôsob, ako zaručiť blahobyt Európy a blahobyt našich občanov.
Bez daní je to nemožné.
Zdaňovanie hrá kľúčovú úlohu v zabezpečení konkurencieschopnosti Európy.
Musíme mať na pamäti, že celková úroveň zdaňovania je stále nad priemerom krajín OECD.
Aby sme dosiahli nižšiu úroveň daní v Európe, musíme vytvoriť prostredie priaznivé k investíciám.
V Európe potrebujeme viac investícií, väčší rast a viac úspešných firiem.
Zdravá daňová súťaž má v tomto ohľade pozitívny účinok.
Ide o hospodársky, trhovo založený kontrolný mechanizmus zameraný voči agresívnym politickým rozhodnutiam.
Ak bude v Európe existovať plodná daňová súťaž, vlády nebudú môcť klásť prekážky jednotnému trhu.
A to práve chceme: skutočne jednotný trh bez daňových prekážok.
Na druhej strane neexistuje žiadny dôkaz o tom, že by plodná daňová súťaž narúšala daňové základy.
Celkový príjem z daní je vďaka zvýšenej hospodárskej aktivite pozoruhodne stabilný.
Napriek tomu existencia 27 rôznych daňových režimov vytvára problémy a to najmä pre malé a stredné podniky v Európe, ktoré sú také dôležité pre náš rast.
Podľa prieskumu daní, ktorý urobila EK v roku 2004, dosahujú administratívne náklady malých a stredných podnikov vynaložené na dodržiavanie právnych predpisov asi 2,6 % ich predaja a asi 31 % zaplatených daní.
Takže až jedna tretina celkových zaplatených daní sa vynakladá na dodržiavanie právnych predpisov.
Neprimerane vysoká výška nákladov na dodržiavanie daňových predpisov pre malé podniky je veľkou prekážkou a preto by sme mali urobiť všetko preto, aby bol zavedený systém cezhraničného vyrovnávania strát, aby sa zjednodušili colné predpisy, zriadili sa systémy jedného správneho miesta pre DPH, zaviedla sa pilotná schéma zdaňovania v domovskom štáte a podobne.
Podporujeme všetko, čo Komisia v tejto oblasti urobila.
Na záver chcem povedať, že priemysel potrebuje dobre riadený a jednoduchý systém správy daní.
Potrebujeme vyriešiť problémy prevodných cien, kompenzácie strát na celoeurópskej úrovni a zamedzenia dvojitého zdaňovania. Taktiež je potrebné znížiť naše náklady na dodržiavanie právnych predpisov.
Vítame spoločný konsolidovaný základ dane z príjmu právnických osôb (CCCTB) a skutočnosť, že Komisia trvá na svojom a prichádza s návrhom na zavedenie CCCTB, pretože vyrovnávanie strát je len dočasným mechanizmom.
V konečnom dôsledku potrebujeme spoločný konsolidovaný základ dane z príjmu právnických osôb.
v mene skupiny PSE. - (EL) Vážený pán predsedajúci, vážený pán komisár, pani Wagenknechtová zo svojej iniciatívy pripravila správu, ktorá je dôkazom politickej odvahy pomenovať prerozdeľovacie a sociálne rozmery daňovej politiky.
Tento dokument je jedným z najdôležitejších dôkazov poukazujúcich na to, že diskusia o daňovej politike sa môže rozšíriť na úroveň celej Európy.
Záväzok naplniť lisabonské ciele, pravidlá Paktu stability a rastu, povinnosť spravovať a prerozdeľovať príjmy z daní tak, aby sme dosahovali ciele kohézie a zamestnanosti a zavŕšenie vnútorného trhu - všetko toto sú dôkazy politického cieľa.
Daňové politiky členských štátov by už nemali byť založené len a výhradne na národných kritériách. Aby sme zlepšili daňovú koordináciu v Európe, potrebujeme dialóg o daňovej politike.
V rámci takéhoto dialógu, ktorý umožnil rozsiahlu spoluprácu medzi tieňovými spravodajcami zo všetkých politických skupín, sme sa zamerali na nasledujúce zásadné otázky.
V prvom rade, čo sa týka otázky daňovej súťaže, neveríme, že cieľom by malo byť obmedziť zásadu daňovej súťaže, pretože to by sa rovnalo kritike politiky niektorých členských štátov.
Chýbajúce spoločné pravidlá v oblasti daňovej politiky spôsobujú, že sa daňová súťaž so svojimi možnosťami ponuky a protiponuky nízkych daňových sadzieb stáva problematickou.
Ako je tomu v prípade iných odvetví vnútorného trhu, daňová súťaž však môže zabezpečiť konkurencieschopnosť, zlepšiť produktivitu národných hospodárstiev a Európy ako celku a to za predpokladu, že pravidlá obmedzujúce rast škodlivej konkurencie ostanú v platnosti.
Druhým bodom, na ktorý sme sa zamerali, je vzťah medzi priamym a nepriamym zdaňovaním.
V členských štátoch zaznamenávame trend zvyšovania nepriameho zdaňovania, ktorý vo väčšine prípadov slúži na pokrytie fiškálnych deficitov.
Ide však o záťaž pre spotrebiteľov, pričom trh ostáva nemonitorovaný.
Cieľom tejto správy je nájsť bezpečnostné mechanizmy umožňujúce vyváženú kombináciu priameho a nepriameho zdaňovania.
Podporujeme revíziu systémov DPH a špeciálnych spotrebných daní.
To by však nemalo znamenať, že by sa mali nahradiť kódexom správania, ktorý by nebol záväzný pre všetky členské štáty.
Vážený pán komisár, poznáme snahy Komisie a problémy v rámci Rady ECOFIN.
Napriek tomu, ako poslanci Európskeho parlamentu musíme predovšetkým úzko spolupracovať s národnými parlamentmi a diskutovať s nimi o tejto zásadnej otázke fiškálnej politiky.
Aj ja by som rada zdôraznila dôležitosť tejto správy ako strategickej línie, ktorú by sme mali nasledovať v rámci reformy hospodárstiev Európskej únie.
Bohužiaľ, zástupcovia Portugalska tu dnes, keď diskutujeme o tejto závažnej otázke, nie sú.
Aké sú hlavné body našej správy?
Hlavným bodom je, že v dôsledku zmien v hospodárskom prostredí musíme urobiť generálnu reformu nielen našich tovární a podnikov, ale aj nástrojov našej fiškálnej politiky.
Keď hovoríme o lisabonskej stratégii, zvyčajne sa venujeme politike výdavkov a málokedy zvažujeme daňovú politiku.
Bez dostatočnej pozornosti venovanej daňovej politike nebudeme schopní dosiahnuť lisabonské ciele.
Aké otázky by sme mali zvážiť?
Po prvé, je potrebné pozrieť sa na spôsoby prerozdelenia daňového zaťaženia medzi výrobcom a spotrebiteľom.
Navyše, nemôžme prehliadnuť skutočnosť, že existuje aj ďalšia skupina ľudí - tých, čo žijú z kapitálového príjmu.
Hovoríme tomu súkromný kapitál.
Ako prerozdeľujeme daňové zaťaženie?
Ide o jednu z výziev, ktorej musíme v rámci nového hospodárskeho prostredia čeliť.
Ďalšou veľmi dôležitou otázkou je, ako presadzujeme štrukturálne reformy?
Štrukturálne reformy nemôžeme realizovať bez nových podnikov, pretože ľudia nie sú schopní opustiť svoju súčasnú prácu a ísť na nové pracovné miesta, čo by mohlo vytvoriť pôdu pre sociálne nepokoje.
Nové podniky môžu byť vytvorené len s pomocou výhodných daňových podmienok.
Toto je jeden zo základných bodov našej správy.
Musíme sa venovať otázke, aká úroveň koordinácie daňovej politiky medzi jednotlivými členskými štátmi je potrebná.
Podporujeme daňovú konkurenciu a sme proti myšlienke zavedenia minimálnych sadzieb.
Dôvodom je, že každá krajina má svoju špecifickú hospodársku štruktúru a národnú politiku výdavkov.
Daňová politika by mala byť v súlade s politikou výdavkov. Jednoznačne však súhlasíme s koordináciou politiky daňového základu a v tejto záležitosti podporujeme kroky Komisie.
v mene skupiny Verts/ALE. - (DE) Vážený pán predsedajúci, hlboko súhlasím s pani Kauppiovou.
Nezhody v otázke daňovej politiky medzi skupinami v Európskom parlamente sú čoraz zjavnejšie.
Tejto rozprave musíme v nasledujúcich mesiacoch venovať oveľa bližšiu a dôslednejšiu pozornosť.
Rada by som poďakovala spravodajkyni a tieňovému spravodajcovi za veľkú snahu, ktorú venovali tomu, aby túto správu dotiahli k dobrému záveru.
K dobrému záveru, ale nie pre nás.
Naša skupina nebude schopná hlasovať za túto správu v jej finálnej podobe.
Má niektoré príjemné stránky, napríklad popisuje a požaduje dôležitý krok ku konsolidovanému základu dane z príjmu právnických osôb.
Ide o dôležitý prvý krok.
Musí však byť doplnený podobne jasnými rozhodnutiami v oblasti harmonizácie minimálnych daňových sadzieb. V opačnom prípade tento stav povedie k nekontrolovanej daňovej súťaži najmä v tejto oblasti.
Problém vidíme aj v článku 17, kde výbor, bohužiaľ, jasne uviedol, že je proti minimálnym sadzbám spotrebných daní.
Nanešťastie, tento krok je v súlade s hlasovaniami, ktoré sa konali v uplynulých týždňoch a je nám to veľmi ľúto.
V tejto otázke podporujeme našu skupinu.
Sme presvedčení, že by sme mali dosiahnuť harmonizáciu európskych spotrebných daní a že túto harmonizáciu musíme len a len posilňovať, pretože v opačnom prípade bude v oblasti spotrebných daní dochádzať k nekontrolovanej daňovej súťaži.
Taktiež si myslíme, že správa venuje málo priestoru témam klimatických zmien a ekologických daní.
V tejto otázke by som aj ja rada vyjadrila svoj nesúhlas so spravodajkyňou.
Som presvedčená, že ekologické dane sú najdôležitejším nástrojom na riešenie problému klimatických zmien.
V tejto otázke musíme robiť oveľa viac.
Myslím si však, že riešenia zameriavajúce sa na jadrovú energiu alebo "čisté" formy energie sú nesprávne.
Je dôležité, aby sme sa jednoznačne zamerali na šetrenie energie a energetickú účinnosť.
Toto sú dôležité odpovede.
Keď sa pozrieme na výzvy, ktoré pred nami stoja v oblasti rekonštrukcie budov a v oblasti dopravy, zdá sa, že ciele stanovené v Kjóte môžeme skutočne dosiahnuť len ak v oblasti šetrenia energie urobíme oveľa väčší kus práce.
Daňová politika môže významnou mierou prispievať k dosahovaniu väčších úspor energie a väčšej energetickej účinnosti a skutočnému riešeniu výziev v oblasti klimatických zmien.
Bohužiaľ, táto správa uvedený názor nezastáva.
Ako som už uviedla, z tohto dôvodu nebudeme za ňu môcť hlasovať.
v mene skupiny GUE/NGL. - (FI) Vážený pán predsedajúci, vážený pán komisár, naša skupina podporuje pohľad pani Wagenknechtovej na tieto otázky, aj keď sú v rozpore s názormi väčšiny výboru.
Európska únia do roku 2010 nebude najsilnejším hospodárstvom založeným na vedomostiach a technológiách.
To, že sa ciele lisabonskej stratégie nenaplnia, však nie je vďaka daňovým systémom, ktoré podliehajú neustálym reformám v prospech veľkých spoločností.
Veľké spoločnosti si vyberajú možnosti prevodných cien a domovského kapitálu ako spôsoby, pomocou ktorých sa vyhýbajú daniam.
V tomto im napomáha existencia daňových rajov a presun finančných centier, ktoré fungujú v členských štátoch a sú škvrnami morálky Európskej únie.
Podľa spravodajkyne Komisia vo svojom oznámení nerieši účinky zdaňovania na prerozdelenie príjmov.
Systém rovnej dane, ktorý funguje v niektorých členských štátoch, zvýhodňuje vysokopríjmové skupiny, kým progresívna daň podporuje sociálnu rovnosť.
Lisabonská stratégia nemôže byť realizovaná spôsobom, ktorý by zničil finančný základ nášho systému sociálneho zabezpečenia a bol by obrovsky nespravodlivý.
v mene skupiny IND/DEM. - Vážený pán predsedajúci, hovorí sa tu o prínose, ale v tomto prípade ide skôr o recept - recept na harmonizáciu čoraz vyšších daní, ktorý na tomto mieste odcitujem priamo zo správy: "27 rôznych daňových systémov" je "prekážkou", "koordinácia daňovej politiky členských štátov", "výzvy pre členské štáty na zabezpečenie spravodlivejšieho prerozdeľovania daňového zaťaženia", "podporuje" Komisiu v zameraní "daňovej politiky na ... ciele ochrany životného prostredia", "zvýšenie daní z pohonných hmôt", "vytvoriť na úrovni celej Európy jednotný ... základ dane z príjmu právnických osôb."
V skratke ide o návrat k neúspešným politikám zo sedemdesiatych rokov.
V každom prípade dokonca ani Briti si nevedia s touto otázkou poradiť na území celej svojej krajiny.
Sever nie je rovnaký ako juh, Wales a Škótsko sa líšia od juhovýchodu krajiny a bolo to tak počas celého desaťročného pôsobenia Gordona Browna ako ministra financií.
Určite ste ho počuli, koniec koncov museli ste si ho vypočuť v Lisabone minulý týždeň, keď ste mu ako premiérovi umožnili zachovať "červené línie" alebo nie?
Ale počúvali ste ho naozaj?
V správe sa ďalej hovorí o "koordinácii na úrovni Spoločenstva" a "priamom zdaňovaní."
V Spojenom kráľovstve nám prisľúbili, že harmonizované dane, najmä dane z príjmu, nebudú nikdy zavedené.
No a teraz sa objavujú v tejto správe.
Je to niečo podobné ako reformná zmluva.
Gordon Brown stále tvrdí, že nejde o ústavu, kým ostatní predstavitelia EÚ hovoria opak: Valéry Giscard d'Estaing, José Luis Rodríguez Zapatero, Angela Merkelová, dokonca aj sám najvyšší predseda Parlamentu to tu pred chvíľou povedal.
Tak prečo sa nám nedarí prinútiť Gordona Browna, aby Britom povedal pravdu?
Harmonizujte svoje vyjadrenia!
Toto je harmonizácia, ktorú by som podporil.
Ale neopovážte sa urobiť to britským občanom, pretože, keď im poviete holú pravdu bez príkras, okamžite vystúpia z EÚ a zoberú si zo sebou ročné príspevky v hodnote 18 miliárd EUR zo svojich vlastných daní.
Chcete zaviesť harmonizované dane za takúto cenu?
v mene skupiny ITS. - (RO) Dôležitosť prehodnotenia prínosu daňových a colných politík k napĺňaniu lisabonskej stratégie je nesporná.
Nielen z tohto dôvodu je cieľ prerokúvaného dokumentu, správy pani Wagenknechtovej, ktorým je zhodnotenie prínosu politík v uvedených oblastiach k naplneniu lisabonskej stratégie, veľmi užitočný.
Nemôže to byť inak, pretože lisabonská stratégia obsahuje ušľachtilé ciele, ako napríklad podporu hospodárskeho rastu alebo vytvorenie politík, ktoré by európskym spoločnostiam umožňovali tvoriť väčší počet lepších pracovných miest.
Napriek tomu som bol pri čítaní správy rozčarovaný, ako občan nedávno pristúpenej krajiny, nad dojmom, ktorý táto správa vyvoláva, keď sa o Únii vyjadruje ako keby bola zložená len z krajín s rozvinutými ekonomikami, či s rovnako rozvinutými ekonomikami, čo nie je pravda.
Je vysoko pravdepodobné, že niektoré z navrhovaných opatrení nebudú pre menej rozvinuté hospodárstva prospešné, berúc do úvahy všeobecné pravidlo, že jednotný konkurenčný trh preferuje silné hospodárstva na úkor slabších.
Pre nedostatok času sa o tejto téme nebudem podrobne vyjadrovať, ale som presvedčený, aby správa priniesla prospech hospodárstvam všetkých 27 krajín, nie 25, ako sa v texte uvádza, je potrebné vykonať komparatívne zhodnotenie týchto hospodárstiev a podľa výsledkov prijať súbor opatrení, ktoré by vytvorili rovnocenné podmienky pre dosahovanie cieľov navrhovaných v tomto projekte.
v mene skupiny UEN. - Vážený pán predsedajúci, správa, o ktorej dnes rokujeme, je ďalším príkladom pokračujúceho útoku na členské štáty, ktoré zaviedli nízke a úspešné režimy dane z príjmu právnických osôb.
Nesúhlasím s tvrdením, že nízka sadzba dane z príjmu právnických osôb vedie k nespravodlivej daňovej súťaži.
Som presvedčený, že zabezpečenie konkurencieschopnosti je dôležitým prvkom v systéme daňovej politiky plne funkčného jednotného trhu.
Aké dôkazy o tom, že CCCTB neohrozí konkurencieschopnosť EÚ, môže Komisia predložiť?
Kde je dôkaz, že toto opatrenie prospeje konkurencieschopnosti Únie?
Prečo Komisia neustále napáda krajiny s nízkymi daňami, nízkou nezamestnanosťou a vysokým rastom?
Nerozumiem tomu.
Tvrdenie Komisie, že nastavenie jednotného daňového základu nakoniec neskončí zavedením jednotnej daňovej sadzby, je absolútne komické, keďže väčšie členské štáty o tom už otvorene hovoria.
Neobstojí pred nijakou formou skúmania.
Pokusy zabaliť harmonizáciu daní do darčekového obalu s kvetinkami pod názvom CCCTB nepodporí Írsko ani ďalšie členské štáty.
Principiálnou otázkou v tejto súvislosti je, že Írsko ani žiadny iný členský štát by nemali určovať daňové sadzby v inom členskom štáte.
Jednotnosť Európy nie je ohrozená rozdielnymi daňovými politikami, naopak, zlé daňové politiky konkurencieschopnosť EÚ oslabujú.
Som presvedčený, že EÚ najlepšie prospieva súťaž v oblasti daní a nie ich harmonizácia.
Ako je možné, že sa dnes útočí na krajiny, akými sú Írsko a iné členské štáty, ktoré radikálne zmenili svoje daňové politiky a stali sa úspešnými hospodárstvami?
Aká bude atraktivita krajiny ako je Írsko, pán komisár, keď zavediete tento systém a nakoniec aj harmonizujete dane?
Pretože práve o to ide, a daň nebude nič iné len rásť.
Ako už povedali ľudia z Komisie, chceli by zaviesť daňový režim, ktorý bude niekde uprostred toho, čo existuje v súčasnosti, teda na úrovni okolo 20 %.
Ako by sme udržali príťažlivosť Írska a iných krajín na periférii?
Tieto krajiny by atraktivitu stratili, a vysoká nezamestnanosť...
(predsedajúci prerušil rečníka.)
Vážený pán predsedajúci, správa, o ktorej dnes Parlament rokuje, správne uvádza, že daňová súťaž v EÚ viedla a naďalej vedie k hospodárskym ziskom v rámci celej Európy prostredníctvom dynamického podnikateľského prostredia.
CCCTB môže tak jednoducho viesť k nižšej konkurencieschopnosti EÚ a preto by sme toto opatrenie podľa môjho názoru nemali podporiť.
EÚ musí reagovať na potreby neustále sa meniaceho globálneho hospodárstva.
Moderné konkurencieschopné hospodárstva musia byť pružné, aby naplnili meniace sa požiadavky na nové výrobky a služby.
CCCTB túto pružnosť oslabí a to z viacerých dôvodov.
Celoeurópsky základ dane z príjmov právnických osôb bude nepružný a obmedzí schopnosť jednotlivých krajín rozhodovať o zákonnej daňovej stratégii na základe konkrétnych okolností, v ktorých sa nachádza.
Zástancovia CCCTB tvrdia, že každý členský štát si zachová autonómiu rozhodovania o národných sadzbách dane. Ale bude to naozaj tak?
Nie je CCCTB krokom opačným smerom?
Ak bude CCCTB nepovinné, len zvýši počet rôznych základov, ktoré majú spoločnosti k dispozícii a systém sa ešte viac skomplikuje.
Domáce daňové právo poskytuje podnikateľským subjektom istotu.
Systém, ktorý bude používaný v niekoľkých členských štátoch môže viesť k rozdielom v tom, ako sa budú interpretovať jednotlivé ustanovenia, čo podnikateľskému sektoru prinesie neistotu.
V čase, ktorý mi zostáva, sa môžem už len v odrážkach venovať niektorým ďalším bodom.
Po prvé, daňová politika je predmetom národnej suverenity každého členského štátu.
Právo určiť úroveň verejných výdavkov a spôsob financovania týchto výdavkov je základnou funkciou národného demokratického procesu.
Je potrebné chrániť pružnosť daňovej politiky v odmeňovaní podnikania, tvorby pracovných miest a rastu hospodárstva.
Jednotný základ túto pružnosť zničí.
Neexistujú žiadne dôkazy o tom, že by spoločný konsolidovaný základ dane riešil otázky konkurencieschopnosti, nákladov spoločností na dodržiavanie právnych predpisov, prevodných cien a podobne.
Nezjednoduší daňové otázky EÚ, pretože takzvaný "nepovinný systém" len pridá ďalšiu vrstvu, ako som práve povedal.
Harmonizácia daňového základu povedie k tlaku na národné daňové sadzby.
Táto harmonizácia by preto len zvýšila príťažlivosť podnikateľských lokalít mimo EÚ.
Kódex správania v oblasti zdaňovania podnikov riešil škodlivú daňovú súťaž.
Rozdielne daňové sadzby v členských štátoch nie sú škodlivé.
Rád by som pána komisára požiadal, aby mal tieto otázky na pamäti, keď bude, podľa svojich slov v budúcom roku, uvedené návrhy predkladať.
Členské štáty ako napríklad Írsko už dali...
(predsedajúci prerušil rečníka.)
(FR) Vážený pán predsedajúci, vážený pán komisár, dámy a páni, v prvom rade by som pani spravodajkyni rada poďakovala za kvalitu odvedenej práce a jej úsilie navrhnúť text, s ktorým, bohužiaľ, sama teraz nie je úplne spokojná.
Daňová politika je jednoznačne dôležitou súčasťou tvorby skutočného vnútorného trhu, ak chcete, aby bol tento trh viac než oblasťou voľného trhu, kde je povolený akýkoľvek daňový a sociálny dumping.
Dokončenie vnútorného trhu preto vyžaduje harmonizáciu istých pravidiel zdaňovania a v prvom rade zavedenie spoločného konsolidovaného základu dane z príjmu právnických osôb.
Správa, ktorú máme pred sebou, tomu otvára dvere a ja sa tomu teším.
Vidím, že niektoré členské štáty veľmi aktívne vystupujú proti tomuto plánu v mene toho, čo označujú ako "spravodlivá" súťaž.
Osobne som presvedčená, že slobodná, nedeformovaná súťaž - a nie som horlivou zástankyňou takéhoto druhu súťaže - si vyžaduje určitú úroveň transparentnosti v súvislosti s dodržiavaním pravidiel.
Som prekvapená, že krajiny, ktoré mali prospech z masívnych príspevkov Európskej únie, dnes v mene solidarity odmietajú toto opatrenie, ktoré by bolo dôležitým krokom k solidarite, súťaži a transparentnosti.
Daňová politika je tiež úžasným nástrojom, ktorý musí EÚ používať na realizáciu svojich stratégií, pretože až tak veľa nástrojov k dispozícii nemá.
Môže mať pozitívny vplyv na čistú energiu alebo na dosiahnutie....
(predsedajúci prerušil rečníka.)
(SV) Vážený pán predsedajúci, túto správu výrazne ovplyvnil kompromis medzi skupinami PPE-DE a ALDE.
Myslím si, že do veľkej miery ide o vyváženú správu.
Zodpovednosť členských štátov za daňovú politiku je daná, avšak je niekoľko typov daní, ktorým by lepšia koordinácia na úrovni EÚ pomohla.
V pôvodnej správe pani spravodajkyne sa hovorilo o dôslednej koordinácii so silným dôrazom na vyššie miery prerozdeľovania.
To nie je spôsob, vďaka ktorému by v Európe vznikali nové pracovné miesta.
V globalizovanom svete, v ktorom žijeme, nie sú vyššie dane tým, čo Európa potrebuje.
Naopak, myslím si, že my, ktorí žijeme v krajinách s vysokou úrovňou daní, by sme sa mali prikloniť k iným modelom, napríklad k rovnejším daniam.
Vo všeobecnosti by sa mali znižovať dane z práce a zvyšovať dane zo škodlivej spotreby.
Napríklad by sa mali zaviesť osobitné environmentálne dane, ako aj rozumné spotrebné dane z alkoholu a tabaku, ako hovorí pán komisár.
V tejto otázke by mala EÚ postupovať vo väčšej zhode.
Ide o politicky citlivú otázku, bolo to tu spomínané a ja si to plne uvedomujem. Napriek tomu je to podľa môjho názoru potrebné.
Ak máme vyriešiť zásadné klimatické a energetické problémy, ktorým čelíme, bolo by nezodpovedné vynechať kontrolné daňové nástroje.
Je možné dosiahnuť vysoký rast s vysokými environmentálnymi a energetickými daňami a zároveň znížiť celkové daňové zaťaženie.
Ak o tom máte pochybnosti, môžete sa pozrieť na politiku stredo-pravej vlády v mojej krajine, Švédsku, ak môžem byť na konci svojho vystúpenia trochu vlastenecký.
(PL) Vážený pán predsedajúci, vážený pán komisár, vo svojom vystúpení v rámci rozpravy venovanej vplyvu daňovej a colnej politiky na napĺňanie lisabonskej stratégie by som rád upriamil vašu pozornosť na skutočnosť, že niektoré z návrhov týkajúcich sa daňových systémov členských štátov, ktoré sú obsiahnuté v správe pani Wagenknechtovej, nebudú mať pozitívny vplyv na hospodársky rast a zamestnanosť v štátoch EÚ.
Po prvé, odklon od daňovej súťaže a pokusy štandardizovať riešenia v oblasti daní z príjmu právnických osôb sú v rozpore so zásadou daňovej suverenity členských štátov.
Po druhé, zníženie sadzieb daní z príjmu právnických osôb a súčasné zrušenie súvisiacich daňových úľav nielen, že neprinesú zníženie príjmov rozpočtu z uvedených daní, ale v konečnom dôsledku dôjde k ich výraznému zvýšeniu.
Potvrdzuje to aj situácia v mojej krajine, Poľsku, kde bola daň z príjmu právnických osôb výrazne znížená, avšak príjmy z tejto dane sú každým rokom vyššie.
Po tretie, v tejto situácii považujem návrhy správy v oblasti koordinácie a daňových systémov, vrátane priameho zdaňovania, za hazardné kroky, ktoré určite nenapomôžu realizáciu lisabonskej stratégie.
(HU) Ďakujem, vážený pán predsedajúci.
O čom tu vlastne hovoríme?
Jednou z kľúčových otázok je, či sa dokážeme v konkurencieschopnosti vyrovnať vonkajšej daňovej súťaži, teda súťaži krajín mimo Európskej únie a nie hľadanie obetných baránkov v rámci samotnej Únie.
Inak ako uviedlo niekoľko mojich kolegov, odíde kapitál z celej EÚ.
S čím v tejto daňovej politike súhlasíme?
Súhlasíme s tým, že by mala uľahčiť tvorbu pracovných miest, inými slovami, podporovať prácu. Súhlasíme, že by mala pomáhať malým a stredným podnikom, pretože tie umožňujú ľuďom zostať, kde žijú, posilňujú rodiny a zároveň vytvárajú pracovné miesta.
Tiež súhlasím s opatreniami sociálnej politiky, ktoré nám pomôžu vysporiadať sa s demografickými zmenami v Európskej únii.
S čím nesuhlasíme?
Nesúhlasíme s privysokým zdaňovaním v oblastiach týkajúcich sa zdravia, životného prostredia alebo sociálnej politiky namiesto realizácie protiinflačnej politiky a hľadania vhodných odpovedí na výzvy konkurencieschopnosti.
Ďalšou vecou, ktorú musíme mať na pamäti je, že Európska únia sa rozrástla a stala sa veľmi heterogénnou.
Očakávame, že každý bude v rámci svojej fiškálnej politiky dodržiavať rozpočtovú disciplínu, ale zároveň chceme obmedziť nástroje, ktorými sa to dá dosiahnuť.
Ak je naším hlavným cieľom konvergencia a chceme v tejto oblasti niečo dosiahnuť, potom by sme v rámci nepriameho zdaňovania, ako napríklad v spotrebných daniach, mali ukladať povinnosti nielen krajinám, ktoré sa pohybujú na minimálnej hranici, ale aj krajinám, ktoré používajú oveľa vyššie sadzby.
Preto sme opakovane navrhovali nahradenie súčasného prístupu založeného výhradne na minimálnej sadzbe spotrebných daní nejakou formou kódexu správania, ktorý by členské štáty reguloval v podobnom smere.
Čo sa týka spoločného kapitálu alebo spoločného daňového základu, rád by som povedal toto: bolo by vážnym problémom, ak by toto opatrenie viedlo k potrestaniu konkurencieschopných krajín v prípade, že bude zavedená minimálna sadzba.
Takisto mám obavy, čo sa stane s pohybom kapitálu po tom, čo sa zavedie spoločný daňový základ.
Nebude to napríklad znamenať, že zisky z dcérskych spoločností v nových členských štátoch sa budú v účtovníctve klasifikovať ako zisky materskej spoločnosti namiesto toho, aby sa investovali lokálne?
Boj proti podvodom je taktiež veľmi dôležitý a želám v ňom Komisii veľa úspechov.
Je na správnej ceste, pretože najdôležitejšou vecou je podriadiť čiernu ekonomiku zákonom a prijať opatrenia na boj so zločinom.
Ďakujem veľmi pekne, pán predsedajúci.
(PL) Vážený pán predsedajúci, hlavným cieľom lisabonskej stratégie je zvýšiť konkurencieschopnosť národných hospodárstiev.
Vysoká úroveň konkurencieschopnosti umožňuje rýchlejší hospodársky rast a tvorbu nových pracovných miest, vďaka čomu je možné financovať dôležité sociálne otázky.
Bohužiaľ, súčasný daňový systém v členských štátoch EÚ nepodporuje realizáciu lisabonskej stratégie.
Zaťaženie pracovného práva a hospodárskej činnosti je príliš vysoké, daňové sadzby sú príliš rôznorodé a právne predpisy sú príliš zložité.
Daňový systém je zároveň zaťažený množstvom funkcií a úloh v ekonomickej, fiškálnej, sociálnej a environmentálnej oblasti.
Aby mohli dane napomáhať konkurencieschopnosť, musia predovšetkým vyvárať stimuly pre prácu, rozvoj ekonomickej činnosti a inovácie.
Na tento účel musia byť dane, najmä priame, stanovené na umiernenej úrovni bez zbytočných rozdielov sadzieb a nadmernej progresivity.
Keďže priame dane majú silnejší, negatívny vplyv na výrobu a zamestnanosť, musíme pri plánovaní rozpočtových príjmov viac využívať nepriame dane.
V súvislosti s touto rozpravou by som, vážený pán predsedajúci, rád vyjadril svoje znepokojenie nad príliš vysokou mierou ideológie a politiky a príliš malou mierou skutočných ekonomických znalostí.
Najlepším príkladom je používanie takých konceptov, ako je fiškálny damping alebo sociálny damping.
Na zdaňovanie neexistujú žiadne objektívne štandardy a preto nie je možné obviňovať tie štáty, ktoré uplatňujú nízke dane z príjmu právnických osôb z fiškálneho dampingu.
(PL) Vážené dámy a páni, rád by som začal gratuláciou Výboru pre hospodárske a menové veci k náročnej a v zásade úspešne zvládnutej úlohe urobiť v texte, ktorý bol pôvodne predstavený, potrebné zmeny.
Pôvodne sa navrhovalo, že Európska únia by mala rozhodovať nielen o zásadách zdaňovania príjmov právnických osôb, ale že by tieto dane dokonca mali byť zvýšené, čo je v rozpore s celosvetovými trendmi.
Je dobré, že sme sa tomuto kroku vyhli.
Z podobných dôvodov by sme sa mali kriticky pozrieť na podporu, ktorú text dáva harmonizácii daňového základu.
Spoločný daňový základ na úrovni Spoločenstva naruší daňovú súťaž v EÚ so všetkými negatívnymi dôsledkami, ktoré sú s tým spojené.
Jeho zavedenie by obmedzilo úsilie členských štátov optimalizovať zdaňovanie príjmov právnických osôb, čo je v rozpore s lisabonskými cieľmi.
V rámci politiky by tento krok zaťažil EÚ, ktorá by sa v rámci svojho dobre zváženého záujmu mala zdržať zasahovania do tvorby daňových systémov v EÚ.
člen Komisie. - Vážený pán predsedajúci, táto rozprava bola veľmi zaujímavá a väčšina príspevkov bola veľmi povzbudivá.
Rovnako ako vy som presvedčený, že naše snahy na odstránenie daňových bariér na vnútornom trhu sú užitočné a potrebné.
Som obzvlášť vďačný za vašu podporu dôležitému projektu CCCTB a teším sa na vašu chystanú správu z vlastnej iniciatívy o spoločnom základe.
Na okraj niektorých kritických poznámok, cteným poslancom, ktorí vyjadrili svoje výhrady, čo beriem na vedomie, odpoviem v osobnom liste.
Je spravodlivé odpovedať im písomnou formou, keďže vás nechcem oberať o čas.
Som rád, že mnohí z vás súhlasia so mnou, že daňová politika hrá hlavnú úlohu pri dosahovaní mnohých politických cieľov EÚ, najmä v oblasti rastu, zamestnanosti, konkurencieschopnosti a udržateľnosti.
Ďakujem za vašu pozornosť a vašu podporu.
Rozprava sa skončila.
Hlasovanie sa uskutoční zajtra o 12.00 hod.
Vážené dámy a páni, rád by som poďakoval mnohým poslancom za to, že dodržali časový limit a taktiež dúfam, že môžem poďakovať všetkým ostatným za porozumenie, ktoré nám umožnilo uzatvoriť rozpravu o päť minút skôr a vypočuť si všetkých a vyhnúť sa tomu, čo sa deje inokedy, keď si pred dôležitou rozpravou alebo hlasovaním nemáme možnosť vypočuť, čo chceli povedať naši kolegovia.
Písomné vyhlásenia (článok 142)
písomne. - Všetci by sme sa mali zhodnúť na tom, že paralelná existencia 27 národných daňových systémov vážne sťažuje plné uplatnenie výhod nášho jednotného trhu.
Navyše, máme naozaj jedinečnú možnosť oživiť realizáciu lisabonskej stratégie prostredníctvom opatrení v oblasti daní a ciel na úrovni EÚ, vďaka ktorým by sa Únia stala atraktívnejším miestom na investície a prácu.
Na rozšírenie a posilnenie konkurencieschopnosti trhov by sme mali použiť všetky dostupné nástroje vrátane daňových a colných politík priaznivých pre investície s cieľom posilniť zamestnanosť, investície v oblasti výskumu a vývoja a tvorbu ekologických technológií.
V tomto ohľade sme priaznivo prijali správu z vlastnej iniciatívy, ktorú pripravila pani Wagenknechtová, a ktorá má za cieľ navrhnúť potrebný fiškálny rámec pre podporu rizikových a inovatívnych investícií na dosiahnutie cieľov rastu a zamestnanosti.
Výhody zjednodušenia a harmonizácie daňových systémov Únie ako celku sú zjavné, pretože nielen napomôžu dosahovanie lisabonských cieľov - pomocou väčších daňových stimulov pre investície - ale, navyše, posilnia integráciu trhu EÚ tým, že odstránia pretrvávajúce prekážky zavŕšenia jednotného trhu.
(Rokovanie bolo prerušené o 09.55 hod. a pokračovalo o 10.10 hod.)
Výsledky neformálneho samitu hláv štátov a predsedov vlád (Lisabon, 18.-19. október 2007) (rozprava)
Ďalším bodom programu je vyhlásenie Rady a Komisie o výsledkoch neformálneho samitu hláv štátov a predsedov vlád v Lisabone.
Dovoľte, aby som medzi nami srdečne privítal predsedu Rady EÚ a predsedu vlády Portugalska, Josého Sócratesa.
Srdečne vás vítam dnes ráno v Európskom parlamente.
Rovnako srdečne vítam aj predsedu Európskej komisie Josého Manuela Durăa Barrosa a ďakujem mu za jeho prácu na európskom samite.
Vážené dámy a páni, pred tým, než začneme rozpravu by som rád - a určite nechcem predbiehať - úprimne poďakoval portugalskému predsedníctvu za obrovské úsilie a za úspech dosiahnutý vo štvrtok okolo jednej popoludní, keď bola schválená Zmluva o Európskej únii a Zmluva o fungovaní Európskej únie.
Je to skvelý výsledok pre Európsku úniu a skvelý výsledok pre náš všetkých.
V mene Európskeho parlamentu by som rád povedal, že bez Európskeho parlamentu by sme neboli tam, kde sme dnes.
Je to tiež skvelý výsledok pre nás všetkých, pretože Zmluva bola a je hlavnou prioritou Európskeho parlamentu, ktorá nám umožní napredovať a dosiahnuť touto Zmluvou víťazstvo
Ešte raz gratulujem portugalskému predsedníctvu a taktiež Komisii - vidím medzi nami komisárku Wallströmovú, ktorá sa o tento úspech taktiež pričinila spolu s predsedom Komisie - a odovzdávam slovo predsedovi Rady EÚ, Josému Sócratesovi.
Srdečne vás vítam v Európskom parlamente.
Vážený pán predseda, vážený pán predseda komisie, dámy a páni, dovoľte mi, aby som svoje prvé slová venoval spomienke na svojho priateľa.
Spomienke na pána poslanca Fausta Correiu, ktorý zomrel pred niekoľkými dňami.
Zomrel mladý.
Jeho smrť je veľkou stratou nielen pre Európsky parlament, ale aj pre Socialistickú stranu Portugalska.
Fausto Correia bol muž vynikajúcich politických a ľudských kvalít.
Všetci ste mali možnosť spoznať ho.
Bol inteligentným politikom, otvoreným a vždy odovzdaným vznešeným európskym ideálom.
Rád by som však osobitne zdôraznil jeho ľudské kvality - jeho štedrosť, priateľskosť a tolerantnosť.
V skutočnosti sú to naše ľudské kvality, ktoré dávajú zmysel nášmu politickému životu.
Jeho úmrtie je pre mňa osobnou stratou, stratou starého priateľa, s ktorým som sa delil o mnohé životné chvíle a ktorý mi bude veľmi chýbať.
Dámy a páni, keď som pred tromi mesiacmi predstavoval plénu program portugalského predsedníctva, jasne som povedal, čo bude hlavnou výzvou a najväčšou prioritou portugalského predsedníctva. Je ňou návrh a dosiahnutie zhody o novej Zmluve, ktorá by ukončila šesťmesačnú stagnáciu inštitucionálnej rozpravy, v ktorej sa Európska únia ocitla.
Dnes preto s veľkým uspokojením stojím pred týmto Parlamentom, aby som predstavil dohodu, ktorú 18. októbra dosiahla medzivládna konferencia.
Táto dohoda bola základom novej Lisabonskej zmluvy.
Zmluva bude podpísaná 13. decembra v meste, ktorého meno bude niesť.
Portugalské predsedníctvo začalo s úlohou pretvoriť mandát, ktorý sme zdedili od nemeckého predsedníctva a ktorý bol, ako som uviedol už v minulosti, príkladne jasný a presný. Musel však byť pretvorený na novú Zmluvu.
Toto bolo naším cieľom.
Dohoda, ktorú sme dosiahli, potvrdzuje, že spôsob a časový harmonogram, ktorý sme si stanovili na začiatku nášho predsedníctva, boli správne.
Bolo potrebné - ako som uviedol na začiatku predsedníctva - aby sme čo najlepšie využili júnovú Radu a snažili sa dokončiť Zmluvu nie v decembri, ako to mnohí predpovedali, ale v októbri na neformálnom zasadnutí Rady a mali sme pravdu.
Pravdou je, že posledná medzivládna konferencia bola najrýchlejšou konferenciou zaoberajúcou sa revíziou zmluvy v histórii Európskej únie.
Začali sme 23. júla a skončili 18. októbra.
Keď sa dopíše história tejto Zmluvy, bude nám jasnejšia dôležitosť politického rozhodnutia, na základe ktorého sme si úlohu, ktorú sme mohli splniť skôr, nenechali až na koniec roka.
Európa potrebovala rýchlu dohodu a skutočne ju aj dosiahla.
Európa potrebovala znak dôvery a dostala ho.
Európa sa potrebovala postaviť čelom k budúcnosti a to aj urobila.
Pracovali sme rýchlo spolu so všetkými členskými štátmi, ktoré bez výnimky preukázali konštruktívneho ducha a vôľu prekonať zostávajúce prekážky.
To nám umožnilo predstaviť plný text Zmluvy už 3. októbra a priblížilo nás oveľa viac k nášmu cieľu.
Otázok, ktoré ostali na riešenie na samite v Lisabone, bolo len niekoľko, aj keď boli samozrejme politicky citlivé.
V tejto súvislosti bolo našou stratégiou dosiahnuť dohodu na prvom dni samitu.
Zdalo sa nám to nielen možné, ale aj vysoko žiaduce, keďže by to vyslalo Európe silný signál.
Signál, že EÚ je schopná urobiť rýchle rozhodnutia, a to aj rozhodnutia, ktoré všetci považujú za zložité.
Navyše, bolo veľmi dôležité, aby sme tieto inštitucionálne otázky vyriešili počas prvého dňa neformálnej Rady a na druhý deň, hneď po tomto rozhodnutí diskutovali o globalizácii a o tom, ako by mala Európa riešiť globálne otázky.
V Lisabone preto bolo možné dosiahnuť dohodu o otázkach, ktoré nám umožnili finalizovať dohodu o Zmluve. Ide najmä o nasledujúce otázky:
V otázke kompromisu z Ioanniny bolo dosiahnuté riešenie na dvoch úrovniach:
vyhlásenie o systéme rozhodovania v Rade prostredníctvom kvalifikovanej väčšiny, ktoré objasňuje súčasný ioanninský ochranný mechanizmus;
a protokol, ktorý určuje, akým spôsobom sa tento mechanizmus konsenzu v Európskej rade môže zmeniť alebo zrušiť.
Ako som mal možnosť uviesť už pred tým, kompromis z Ioanniny podľa dohody na poslednej Rade vyžadoval, aby táto klauzula bola stanovená zákonom, ale aby nebola obsiahnutá v Zmluve.
Riešenie, ktoré sme prijali, teda vyhlásenie a protokol zaručujúci, že rozhodnutie o Ioanninskej otázke môže byť zmenené len prostredníctvom konsenzu, sa nám zdalo byť najbližšie duchu poslednej dohody.
Týmto sme poskytli záruky vzhľadom na kompromis z Ioanniny bez porušenia integrity procesu rozhodovania kvalifikovanou väčšinou.
Taktiež existovala potreba vyriešiť politickú otázku vzhľadom na počet generálnych advokátov na Súdnom dvore.
Bolo dohodnuté vyhlásenie v tom zmysle, že Rada schváli akúkoľvek žiadosť Súdneho dvora o zvýšenie počtu generálnych advokátov o troch (teda jedenásť miesto osem).
V tomto prípade bude mať Poľsko stáleho generálneho advokáta a nebude sa ďalej podieľať na rotačnom systéme, kým existujúci rotačný systém bude spočívať v rotácii piatich generálnych advokátov namiesto súčasných troch.
Čo sa týka vymenovania vysokého predstaviteľa Únie pre zahraničné veci a bezpečnostnú politiku, dohodli sme sa na vyhlásení v tom zmysle, že Európsky parlament by sa mal podieľať na procese menovania aj v prvej fáze, od januára 2009, prostredníctvom primeraných kontaktov.
Konferencia taktiež schválila vyhlásenie o delimitácii kompetencií medzi Úniou a členskými štátmi tak, ako to určujú Zmluvy.
Na záver spomeniem otázku zloženia Európskeho parlamentu.
Ako viete, článok 9a Zmluvy o Európskej únii bol zmenený a doplnený tak, že počet poslancov neprekročí sedemstopäťdesiat plus predseda, takže 751, pričom sa bude zachovávať degresívna proporcionalita.
K zmene a doplneniu boli pripojené dve vyhlásenia:
podľa prvého získa Taliansko jeden ďalší mandát v Európskom parlamente;
a druhé vyhlásenie zaručuje, že Európska rada bude vyjadrovať svoj politický súhlas so zložením Európskeho parlamentu na základe návrhu od samotného Parlamentu.
Rada preto akceptovala kritériá navrhnuté Parlamentom a navrhla to, čo sa považuje za prijateľnú úpravu s tým, že súčasný rámec sa zmení v období 2009 - 2014.
Okrem otázok, ktoré som spomínal, bolo cieľom portugalského predsedníctva zabudovať do Zmluvy aj tie pravidlá a klauzuly o výnimkách, ktoré boli v mandáte, pričom samozrejme rešpektovalo pozície tých členských štátov, ktoré ich chceli získať, ale taktiež bralo ohľad na to, aby sme sa vyhli odklonu od procesu rozhodovania v rámci Spoločenstva a neohrozili celkovú súdržnosť Zmluvy.
Máme teda novú Zmluvu.
Je to nová Zmluva a je to dobrá Zmluva.
Zmluva, ktorá rieši krízu minulosti a stavia Európu do pozície, v ktorej môže obrátiť svoj pohľad do budúcnosti.
Zmluva obsahuje mnoho výrazných zlepšení a aspoň niektoré z nich by som rád popísal, ak môžem.
Táto Zmluva prijíma, bez zmeny, rozšírenie účasti Európskeho parlamentu na legislatívnom procese, ako aj inovácie rozpočtového postupu, čím sa zvyšuje demokratická legitimita Únie;
Zmluva zlepšuje rozhodovací proces a to konkrétne prostredníctvom rozšírenia hlasovania kvalifikovanou väčšinou v oblastiach slobody, bezpečnosti a spravodlivosti;
V oblasti slobody, bezpečnosti a spravodlivosti táto Zmluva zakotvuje potrebný právny základ pre prijatie efektívnejšej prisťahovaleckej a azylovej politiky, ako aj policajnej a súdnej spolupráce v boji proti terorizmu a organizovanému zločinu, čím posilňuje bezpečnosť našich občanov.
Táto Zmluva jasne popisuje oblasti, v ktorých členské štáty odovzdali svoje právomoci Európskej únii;
Táto Zmluva posilňuje dozornú úlohu národných parlamentov.
Avšak medzi mnohými zlepšeniami obsiahnutými v Zmluve je jeden bod, ktorý by som chcel osobitne zdôrazniť: Táto Zmluva dáva explicitne právnu záväznosť Charte základných práv, ktorú by mali vyhlásiť tri inštitúcie Európskej únie 12. decembra.
Okrem toho je dôležité pristúpenie Európskej únie k Európskemu dohovoru o ľudských právach a skutočnosť, že bolo nájdené riešenie otázky právneho rámca európskeho občianstva, ako požadovali dokonca aj predstavitelia Európskeho parlamentu.
Čo sa týka vonkajších vzťahov nový inštitucionálny rámec vytvorený Zmluvou - konkrétne vytvorenie postu vysokého predstaviteľa a podpredsedu Európskej komisie pre zahraničné veci - je odrazom ambícií Európy v oblasti zahraničnej politiky, ktorý Európe umožní hrať výraznejšiu úlohu na medzinárodnej scéne a dá jej prostriedky na účinnejšiu spoluprácu s našimi partnermi.
Vážené dámy a páni, rokovania boli tvrdé a náročné, ale Európa uspela.
Európa uspela a dosiahla zásadný cieľ mať Zmluvu, ktorá potvrdzuje európske hodnoty a posilňuje pozíciu Európy ako globálneho ekonomického hráča, ako aj cieľ mať účinnejšie inštitucionálne podmienky, ktoré Európe umožnia plniť svoju úlohu.
Európa sa vďaka tomuto samitu stala silnejšou.
Silnejšou čeliť globálnym otázkam.
Silnejšou prevziať svoju úlohu vo svete.
Silnejšou, pretože vyslala signál dôvery nášmu hospodárstvu a európskym občanom.
Lisabonská zmluva teraz ukazuje, že Európa je pripravená, sebavedomá a sebaistá.
Lisabonská zmluva Európu znovu pripravila na novú éru.
Dovoľte mi poďakovať Európskemu parlamentu a jeho predsedovi, Hansovi-Gertovi Pötteringovi ako aj jeho zástupcom na medzivládnej konferencii - Elmarovi Brokovi (PPE-DE), Enriquovi Barón-Crespovi (PSE) a Andrewovi Duffovi (ALDE).
V mene portugalského predsedníctva by som vám všetkým rád poďakoval za vašu vynikajúcu spoluprácu, vaše konštruktívne návrhy, ale najmä za vašu neustálu snahu smerom tomu, aby Európa dosiahla dohodu a aby ju dosiahla rýchlo.
(hlasný potlesk)
Rád by som tiež poďakoval Európskej komisii, najmä predsedovi Európskej komisie, ktorému je predsedníctvo nesmierne zaviazané za cennú pomoc, ktorú nám poskytoval počas uplynulých mesiacov pri dovedení rokovaní do úspešného konca.
Veľmi pekne vám ďakujem, pán predseda.
(potlesk)
Musím však taktiež vyjadriť svoju hlbokú vďačnosť generálnemu sekretariátu Rady, najmä právnemu oddeleniu a jeho generálnemu riaditeľovi, Jeanovi-Claudovi Pirisovi.
V mene predsedníctva im chcem poďakovať za tvrdú prácu, odbornosť a obetavosť.
Odviedli absolútne skvelú prácu.
Rád by som tiež poďakoval všetkým predstaviteľom členských štátov, ktorí sa na rôznej úrovni podieľali na medzivládnej konferencii.
Predsedníctvo nikdy nezabudne na ducha spolupráce, oddanosti a otvorenosti, ktoré všetci prejavovali pri hľadaní najlepších riešení.
Dámy a páni, dovoľte mi teraz jedno veľmi osobné poďakovanie.
Rád by so poďakoval ministrovi zahraničných vecí, ktorý sedí vedľa mňa, Luísovi Amadovi, ministrovi Lobovi Antunesovi, a všetkým portugalským diplomatom, ktorí odviedli tú najlepšiu prácu a zaistili tak, že toto obdobie bude hodnotené ako jedno z výrazných úspechov predsedníctiev EÚ.
Dámy a páni, keďže sme splnili cieľ uzavretia Lisabonskej zmluvy, hlavy štátov alebo vlád mohli venovať dopoludnie druhého dňa diskusii o vonkajšej dimenzii lisabonskej agendy a tomu, ako by mala Európa reagovať na výzvy globalizácie.
Bola to vynikajúca diskusia, v rámci ktorej odznel aj dôležitý príspevok od predsedu Európskeho parlamentu.
Bola to tiež diskusia o budúcnosti.
Predseda Európskej komisie predniesol dôležitý príspevok k diskusii založenej na oznámení "Európsky záujem: uspieť vo veku globalizácie."
Tento dokument hlavy štátov a vlád veľmi ocenili.
Hlavnými bodmi diskusie boli finančné trhy vo svetle nedávnej krízy a klimatické zmeny s ohľadom na konferenciu na Bali.
Z rôznych záverov, ktoré sme v diskusii dosiahli, by som rád zdôraznil jeden: myšlienku, ktorá v diskusii z piatkového rána prevládala, a to, že Európa je v súčasnosti dobre pripravená a v niektorých oblastiach dokonca povinná viesť proces globalizácie. Ide napríklad o oblasti recipročného otvorenia trhov, zlepšenia environmentálnych, sociálnych, finančných štandardov a štandardov v oblasti duševného vlastníctva, alebo v oblasti posilnenia strategickej spolupráce s našimi medzinárodnými partnermi.
Dámy a páni, pred tým než skončím, dovoľte mi povedať ešte jednu vec.
Je pravdou, že 18. október skončil dohodou o Lisabonskej zmluve, ale tento deň začal aj ďalšou dôležitou dohodou, o ktorej by som vám rád povedal. Ide o dohodu medzi európskymi sociálnymi partnermi o nových výzvach pre trh práce.
Bola to tiež veľmi dôležitá dohoda.
Touto dohodou sociálni partneri dali príklad konštruktívnej účasti, zodpovednosti a sociálneho dialógu.
Je to dobrý príklad rešpektovania potreby dialógu, potreby reformy v globalizovanom a neustále sa meniacom svete.
Dámy a páni, dovoľte mi jednu osobnú poznámku na záver.
V politickom živote je ojedinelé mať možnosť slúžiť svojej krajine a slúžiť Európe v zlomových chvíľach.
Som poctený, že som mal túto možnosť.
Rád by som vám všetkým zo srdca poďakoval za podporu všetkých strán, ktorú som v tomto Parlamente vždy mal.
Naša práca sa však nekončí.
Máme toho veľa pred sebou.
Za seba by som vás rád uistil, že predsedníctvo bude pracovať s rovnakým zanietením, energiou a presvedčením, s ktorým sme začali a budeme pracovať pre silnejšiu Európu a lepší svet.
(hlasný potlesk)
Veľmi pekne ďakujem, pán úradujúci predseda Rady EÚ za vašu prácu.
Dámy a páni, počuli ste o zložení Európskeho parlamentu, ale pán úradujúci predseda Rady nehovoril o hlasovacích práva predsedu Európskeho parlamentu.
Preto by som rád znovu zdôraznil, že to nebolo ani o Európskej rade.
Predseda Európskeho parlamentu bude, ak s tým bude súhlasiť, samozrejme využívať svoje práva.
Nikto mu to nemôže zobrať a Európska rada mu to taktiež nezobrala.
Rád by som to tu uviedol do záznamu.
Teraz by som rád požiadal predsedu Európskej komisie, Josého Manuela Durăa Barrosa, aby bol taký láskavý a predniesol svoj príhovor.
predseda Komisie. - (PT) Vážený pán predsedajúci, vážený úradujúci predseda Európskej rady, lisabonský samit bol samitom Európy zjednotenej v solidarite.
EÚ uzavrela obdobie šiestich rokov diskusií o inštitucionálnych otázkach a rozdelení, ktoré z týchto diskusií vyplývali.
Dosiahli sme dohodu o Lisabonskej zmluve.
Po prvé, rád by som vzdal poctu práci portugalského predsedníctva a najmä rozhodnému vedeniu premiéra Josého Sócratesa.
Rád by som tiež zložil poklonu celému jeho tímu, ktorého schopnosti a zanietenie som mal možnosť takmer každodenne sledovať.
Je tiež správne oceniť pozoruhodnú prácu nemeckého predsedníctva, najmä kancelárky Angely Merkelovej, ktorej sa podarilo definovať mandát, jasný a presný mandát, ktorý bol základom medzivládnej konferencie.
Je však tiež pravdou, že bez odhodlania a schopností portugalského predsedníctva by sme teraz neoslavovali skutočnosť, že bol mandát pretvorený do Zmluvy.
Dovoľte mi povedať, že dátum podpisu Zmluvy 13. decembra v Lisabone v kláštore Jeronimo, má osobitný význam. Ide presne o to miesto, kde bola podpísaná zmluva o pristúpení Portugalska do Európskeho spoločenstva.
Dvadsať rokov po pristúpení Portugalska do Európskeho spoločenstva sa ukazuje, že Portugalsko splatilo Európe všetko, čo preňho Európa urobila tým, že jej pomohlo prekonať túto slepú uličku.
Vážený pán premiér, Portugalsko má všetky dôvody byť hrdé na prácu, ktorú portugalské predsedníctvo urobilo pri uzavretí Lisabonskej zmluvy.
predseda Komisie. - Dovoľte mi tiež poďakovať Európskemu parlamentu za jeho podporu počas medzivládnej konferencie.
Počas tohto procesu prejavil Európsky parlament silnú politickú vôľu vyriešiť inštitucionálne otázky a bol odhodlaný posilniť európsku demokraciu.
Chcel by som osobitne vyjadriť poctu pánovi predsedovi Pötteringovi a delegácii Európskeho parlamentu - pánovi Brokovi, pánovi Barón-Crespovi a pánovi Duffovi - a poďakovať im za ich konštruktívny vzťah ku Komisii.
Bola to skutočne výnimočná spolupráca a myslím, že obe strany prispeli k veľmi dôležitým pokrokom dosiahnutým v novej Zmluve, najmä v otázke občianstva.
Lisabonská zmluva je prvou zmluvou rozšírenej Únie.
Je to prvýkrát v histórii európskej integrácie, kedy štáty, ktoré rozdeľovala totalitná opona, spolu rokovaniami dosiahli dohodu o spoločnej európskej Zmluve.
Je vhodné, aby sme si dnes pripomenuli Berlínsku deklaráciu, ktorá bola nielen oslavou 50. výročia Rímskej zmluvy, ale tiež oslavou vytvorenia slobodnej a znovuzjednotenej Európy.
Dovoľte mi pripomenúť niektoré predpovede, ktoré sme počuli počas uplynulých dvoch rokoch.
V roku 2005 po dvoch neúspešných referendách sme počuli, že Európska únia zložená z 25 alebo 27 štátov sa nikdy nedohodne na Zmluve bez ohľadu na jej obsah.
Podľa niektorých skeptikov bolo v Únii príliš veľa rôznych národných záujmov na to, aby bolo možné dosiahnuť dohodu.
V roku 2007 kritici hovorili, že členské štáty sa nikdy nedohodnú na mandáte.
Hovorili tiež, že mandát z júnovej Európskej rady nebude nikdy dodržaný.
Na svojej ceste do Lisabonu minulý týždeň som počul niektorých kritikov hovoriť, že bude veľmi ťažké, ak nie nemožné, dosiahnuť dohodu a že delegácie si dokonca zarezervovali hotely do nedele rána v očakávaní, že si možno budú môcť užiť pekného počasia v Lisabone a v Portugalsku.
Skutočnosťou je, že 27 členských štátov dosiahlo konsenzus, dodržalo mandát a dohodlo sa na Zmluve - a to všetko vo štvrtok večer po večeri.
Úspech Lisabonu nám hovorí, že Európska únia je v skutočnosti pevnejšia než vyzerá a má silnú schopnosť zotaviť sa z neúspechov.
Som hrdý, že môžem povedať, že Európska únia žije a plní svoje ciele.
Komisia je spokojná s výsledkami medzivládnej konferencie.
Dve nemenné podmienky stanovené Komisiou boli plne dodržané.
Na jednej strane Lisabonská zmluva jednoznačne pomohla prekonať súčasné status quo.
Vždy som hovoril, že Komisia nemôže prijať menej ambiciózne riešenie ako Zmluva z Nice.
V skutočnosti sme chceli dosiahnuť čo najväčší možný pokrok.
Na druhej strane tvrdo sme bojovali za to, aby kompetencie Komisie ostali nedotknuté a aby sme udržali metódu Spoločenstva ako základ Európskej únie.
Vyskytli sa, buďme úprimní, pokusy znížiť či oslabiť kompetencie Komisie.
Chcem k tejto veci zaujať jasné stanovisko: bez silných európskych inštitúcií by neexistovala európska integrácia a som presvedčený, že táto Zmluva európske inštitúcie posilní a nie oslabí. Ak totiž chceme, aby mala Európska únia vyššiu schopnosť konať, potrebujeme silné, efektívne a zodpovedné európske inštitúcie.
Lisabonská zmluva posilní demokratický charakter Európskej únie.
Po prvé, vďaka úsiliu Európskeho parlamentu máme v súčasnosti jasnú definíciu obsahu európskeho občianstva.
Po druhé, reformná zmluva dáva právnu účinnosť Charte základných práv, ktorá bude základom systému kontrolných postupov v našej Únii práva.
Spolu s pánom predsedom Pötteringom a premiérom Sócratesom vyhlásime Chartu v Európskom parlamente ešte pred samotným podpisom reformnej zmluvy.
Týmto spôsobom tu v Štrasburgu náležite oceníme vážnosť a dôstojnosť Charty.
Po tretie, Európsky parlament bude mať v rámci legislatívneho procesu Únie väčšiu úlohu.
Štvrtým demokratickým pokrokom zavedeným reformnou zmluvou sú práva národných parlamentov, ktoré posilnia zásady zodpovednosti a subsidiarity.
Hlavnou črtou demokratickej povahy Únie však zostáva Európsky parlament.
Jednou z vecí, ktoré si najviac cením, keď som tu v Štrasburgu, je počúvať mnohých politických predstaviteľov a osobností z celého sveta, ako k tomuto plénu hovoria o svojich demokratických cieľoch a svojej viere v slobodu a individuálne práva.
To je skutočne jedným z poslaní Európskeho parlamentu - byť parlamentom pre hlasy slobody z celého sveta.
Je to niečo, na čo by mali byť všetci Európania hrdí.
Keď tieto hlasy počujete, uvedomujete si tiež, čo sme v Európe dosiahli, pretože v minulosti ľudia v uliciach európskych miest rovnako pochodovali za rovnaké demokratické práva.
Mali by sme byť skutočne hrdí na to, že žijeme na kontinente, kde sa vďaka Európskej únii môžeme tešiť základným právam a kde spoločne vyjadríme svoj súhlas s reformnou zmluvou a Chartou základných práv.
Pred Európskou úniou stoja mnohé výzvy, vnútorné aj vonkajšie.
Naši občania očakávajú výsledky.
Lisabonská zmluva bude novou stránkou našej histórie, ktorá preukáže našu schopnosť dosahovať výsledky a posilní našu schopnosť konať.
Zmluva zavedie podstatné vylepšenia v oblasti spravodlivosti a vnútorných vecí.
Reformná zmluva taktiež posilní súdržnosť Európskej únie v zahraničných veciach.
Osobne som prikladal najvyššiu dôležitosť jednej z najvýznamnejších inovácií tejto Zmluvy, ktorou je práve vytvorenie postu Vysokého predstaviteľa Európskej únie pre zahraničné veci, ktorý bude súčasne podpredsedom Komisie.
Je to pre Európsku úniu skvelá príležitosť postupovať vo svete súdržným a jednotným spôsobom.
Naša vnútorná prosperita, naša sloboda a naša bezpečnosť závisia od schopnosti Európskej únie konať rozhodným spôsobom na globálnej úrovni.
Vďaka reformnej zmluve bude mať Európa podmienky a nástroje, ktoré jej umožnia globalizáciu ovplyvňovať a nie pred ňou utekať.
Nemali by sme túto možnosť premeškať.
Viem, že niektorí oddaní Európania nie sú spokojní s množstvom rozhodnutí o neúčasti.
Komisia a ja osobne by sme samozrejme boli radšej, keby sme sa boli vyhli klauzulám o neúčasti a osobitným ustanoveniam.
Rozmanitosť je však hlavnou charakteristikou Európskej únie, čo si niekedy vyžaduje politické a inštitucionálne kompromisy.
Som radšej za špecifické klauzuly o neúčasti, než za to, že by sme mali oklieštiť celkovú úroveň našich ambícií týkajúcich sa našej Zmluvy a našej Európy.
Hlavné je, že napriek svojej rozmanitosti ostávame zjednotení v základných cieľoch, základných hodnotách a zásadách.
Čaká nás množstvo úloh: hospodárske reformy, rast a pracovné miesta, posilnenie sociálnej súdržnosti, naše ciele v oblasti inovácií, naše návrhy v oblasti energie a klimatických zmien, náš program pre spravodlivosť, slobodu a bezpečnosť.
Musíme sa snažiť dokázať, že sa donekonečna nezaoberáme len inštitucionálnymi otázkami a že riešime skutočné problémy, ktoré trápia Európu.
Aj naši sociálni partneri dali hneď v prvý deň nášho samitu výborný signál, keď sa na európskej úrovni dohodli na analýze trhu práce v Európe a vo všeobecnosti privítali koncept flexiistoty.
Ukázali tak, že sa s nami chcú podieľať na proaktívnom prístupe ku globalizácii.
Čo sa týka Lisabonu, dosiahli sme pokrok aj na druhom dni nášho samitu.
Diskutovali sme o veľkej výzve pre Európsku úniu v 21. storočí, ktorou je presadzovať európske záujmy vo veku globalizácie.
Naša diskusia bola prirodzeným doplnkom uzavretia reformnej zmluvy.
Odkaz bol jasný: uzatvorili sme rokovania o inštitúciách, preto by sme ich mali nechať za nami a mali by sme čeliť skutočným otázkam, ktoré trápia našich občanov a v ktorých chcú vidieť dosahovanie konkrétnych výsledkov.
Mali sme veľmi pozitívnu diskusiu.
Dokument, ktorý predstavila Komisia a ktorý je postavený na myšlienke európskeho záujmu, bol plne podporený a bolo prijaté rozhodnutie pracovať na vyhlásení o globalizácii pre decembrový samit Európskej rady, ktorým by sme ukázali, že riešenie otázok globalizácie je myšlienkou, ktorá sa vinie väčšinou aktivít Európskej únie v súčasnosti.
Hlavy štátov a vlád prijali koncept piatej slobody: slobody pohybu výskumníkov a myšlienok, ktorá by mala byť základom našej reakcie na výzvy globalizácie.
Je to veľmi dôležité, keďže práve vedieme zásadné diskusie o programe Galileo a pripravujeme sa na zriadenie Európskeho technologického inštitútu.
Úprimne oceňujem ducha, v ktorom sa niesla táto rozprava.
Bolo jasné, že potrebujeme posilniť vonkajší rozmer lisabonskej stratégie pre hospodársky rast a zamestnanosť.
Bolo jasné, že bez ďalšej snahy členských štátov v oblastiach vzdelávania, inovácií, výskumu a technológií sa nám nepodarí uspieť.
Myslím, že je spravodlivé povedať, že všetky členské štáty uznávajú potrebu postupu na európskej úrovni a skutočnosť, že na európskej úrovni potrebujeme viac konkrétnych činov, ak chceme vo veku globalizácie uspieť.
Táto Komisia celý čas presadzovala dôležitosť inštitucionálnej reformy, potrebujeme však spoločne dosahovať výsledky.
Komisia v rokoch 2005 aj 2006 hovorila, že duálny prístup je správnou cestou na prekonanie patovej situácie v inštitucionálnej oblasti.
V Lisabone sme dosiahli strategický cieľ: dohodli sme sa na reformnej zmluve.
Teraz je nesmierne dôležité dosiahnuť ďalší cieľ, ktorým je ratifikácia Lisabonskej zmluvy pred európskymi voľbami v roku 2009.
Som presvedčený, že v Európe existuje nová politická dôvera.
Výsledky posledných prieskumov verejnej mienky ukázali najvyššiu podporu Európskej únie od roku 1994.
Politická klíma sa preto vyvíja správnym smerom vpred.
Medzivládna konferencia a neformálne zasadnutie Rady o lisabonskej stratégii ukázali, že keď európske inštitúcie a členské štáty spolupracujú, sme schopní vyriešiť aj tie zdanlivo najzložitejšie a najnáročnejšie problémy.
Je mojím želaním, aby duch Lisabonu, ktorý nám priniesol konsenzus o Zmluve o EÚ motivoval Európsku úniu k úspešnému ratifikačnému procesu v budúcom roku.
Potrebujeme silnú Európsku úniu, ktorá prináša výsledky pre svojich občanov.
Veľmi pekne vám ďakujem, pán predseda komisie.
v mene skupiny PPE-DE. - (FR) Vážený pán predsedajúci, vážený pán úradujúci predseda Rady, vážený pán predseda Komisie, dámy a páni, chcel by som predovšetkým vyjadriť svoju osobnú spokojnosť a spokojnosť svojej skupiny.
Spokojnosť z výsledku, ktorý sme dosiahli minulý štvrtok v Lisabone a spokojnosť z cesty, na ktorú sa vydala Angela Merkelová a pán Sócrates v nej ďalej pokračuje.
Európa sa vybavila inštitucionálnymi nástrojmi potrebnými na svoje fungovanie a tým získala nástroje na riešenie hlavných výziev 21. storočia.
Bolo to naším želaním.
Z tohto dôvodu sme tento text podporovali od začiatku jeho príprav, hoci ako viete, mnohí z nás by uprednostnili ešte ambicióznejší text.
Táto Zmluva vyvoláva kritiku rôznych strán.
Osobne vítam dohodu, ktorá sa dosiahla v Lisabone, keďže predznačuje začiatok novej európskej dynamiky.
Zjednodušená Zmluva, reforma alebo reformovaná zmluva, úprava alebo upravená zmluva - na mene nezáleží.
Na čom záleží nie je samotná škatuľka, ale to, čo je v nej.
Táto Zmluva bude oficiálne podpísaná v Lisabone 13. decembra.
To je skvelý dátum.
Číslo 13 mi vždy prinášalo šťastie.
Pozrite sa na dátum môjho narodenia: narodil som sa 13-teho, takže ide o naozaj výborný dátum.
Pred európskymi voľbami v roku 2009 musia Zmluvu ratifikovať členské štáty.
Niektorí už oznámili, že tento proces sa začne deň po podpise v Lisabone a ja som tým potešený.
Rád by som povedal hlavám štátov a vlád Európskej únie, že je dôležité, aby sa táto Zmluva stala základom európskeho projektu založeného na skutočnom členstve jeho občanov.
Inštitúcie EÚ a členských štátov sa musia snažiť dosiahnuť tento cieľ prostredníctvom vysvetľovania, vysvetľovania a ešte raz vysvetľovania.
Čo to znamená?
Znamená to dať obsah ustanoveniam Zmluvy, ktoré ovplyvnia demokratický život Únie.
Iniciatíva občanov a účasť národných parlamentov znamenajú, že bude potrebné poskytovať informácie o obsahu Charty základných práv, ktorá zakotvuje najdôležitejšie práva európskych občanov.
Znamená to tiež, že je potrebné poskytovať lepšie informácie našim občanom o tom, kto sú ich zvolení zástupcovia v tomto Parlamente - ktorých počet v roku 2009 dosiahne 751 - a o tom, čo robia.
Znamená to vysvetľovať, ako postup hlasovania kvalifikovanou väčšinou, ktorý sa stane pravidlom, Európe umožní konať v nových oblastiach, akými sú súdna a policajná spolupráca, ochrana životného prostredia, hospodárska politika a prisťahovalecká politika.
Znamená to tiež vysvetľovať našim partnerom na medzinárodnej úrovni, že vysoký predstaviteľ Únie pre zahraničné veci a bezpečnostnú politiku, ktorý bude od 1. januára 2009 zároveň podpredsedom Európskej komisie, bude spolu s predsedom Rady primárnym kontaktom, ktorý bude zvolený na dva a pol roka a bude napomáhať súdržnosť a konsenzus v Európskej únii, aby mohla konečne vystupovať jednotne.
Ak Lisabonská zmluva sľubuje, že Európska únia bude demokratickejšia, transparentnejšia, efektívnejšia a schopnejšia konať na medzinárodnej úrovni ako jeden politický celok, musí to vysvetliť predovšetkým svojim občanom.
Vďaka tejto Zmluve bude Európa schopná prejsť od diskusií k činom.
Bude schopná začať ďalekosiahle a potrebné reformy na účinný boj so zločinom a hrozbami terorizmu.
Bude tiež schopná potvrdiť svoju úlohu globálneho lídra v boji proti klimatickým zmenám.
Dámy a páni, keď s našimi medzinárodnými partnermi hovoríme o takých dôležitých otázkach, nemôžeme sa ďalej zamotávať v neproduktívnych sporoch.
Cesta, ktorá sa začala v Berlíne, prešla cez Lisabon a bude pokračovať ďalej Ľubľanou a Parížom, vedie správnym smerom, pretože konečne vytvára základ pre konzistentné európske politiky; politiky, ktoré by sa mali zameriavať predovšetkým na ochranu, blahobyt a prosperitu našich občanov, ktorí od Európy očakávajú viac, ako ukázali naši poľskí priatelia, ktorí v hlasovaní jednotne vyjadrili tento svoj názor.
Naplňme ich očakávania a očakávania mnohých ďalších.
v mene skupiny PSE. - (DE) Vážený pán predsedajúci, dámy a páni, dovoľte mi začať poďakovaním pánovi Sócratesovi a pánovi Amadovi.
Mali veľmi ťažkú, skutočne veľmi ťažkú úlohu.
V mene skupiny socialistov v Európskom parlamente by som im rád povedal, že svoju úlohu splnili naozaj vynikajúco.
Gratulujem, pán premiér.
(potlesk)
Európa čelí zásadným výzvam, ktoré sa netýkajú len budúcnosti, ale prejavujú sa už mnoho rokov.
Už roky diskutujeme o tých istých problémoch.
Priepasť medzi bohatými a chudobnými je čoraz väčšia a väčšia - v rámci Európskej únie a vo svete, medzi naším svetadielom a ostatnými.
Sociálna nespravodlivosť doma a sociálna nespravodlivosť vo svete je jednou z hlavných výziev EÚ.
Štáty, ktoré sú členmi Organizácie spojených národov a sú ostrovnými štátmi, už roky žiadajú OSN o pomoc.
Niektoré z týchto štátov vedia, že keď budú klimatické zmeny pokračovať týmto tempom a keď sa zdvihne hladina morí, v blízkej budúcnosti prestanú existovať.
Klimatické zmeny nie sú len teóriou, ale sú niečím praktickým, čo si vyžaduje okamžitú reakciu Európskej únie.
Týmto výzvam dnes čelíme.
V rámci Predsedníctva ste sa oprávnene venovali jednej z týchto výziev: a to problémom afrického kontinentu.
Ako veľmi bohatí Európania sa nemôžeme len prizerať, ako tento kontinent umiera, či už z dôvodu občianskych vojen alebo epidémie AIDS.
Portugalské predsedníctvo preto urobilo správne rozhodnutie, keď sa na Afriku zameralo.
Dámy a páni, žiada sa od nás ako Európanov, ako štáty a ako Parlament, aby sme tejto otázke čelili. Nejde pritom o novú požiadavku, ale o požiadavku, ktorá je na stole už mnoho rokov.
Od roku 2001 sa však Európska únia zaoberala najmä sama sebou, svojimi inštitucionálnymi záležitosťami, a nie uvedenými výzvami.
Trvá to skutočne príliš dlho!
Je dobré, že toto obdobie máme za sebou, že ústavný rámec bol vytvorený a že sa teraz môžeme venovať na tejto báze politickým výzvam.
Obrovský úspech, ktorý sme tento víkend dosiahli, je, že sa teraz konečne môžeme sústrediť na to, čo je potrebné urobiť v politickej oblasti a na to, čo od nás ľudia očakávajú.
Vážený pán predseda, dámy a páni, uplynulý víkend priniesol niekoľko povzbudivých signálov.
Samit so sociálnymi partnermi je krokom správnym smerom.
Kapitál a práca musia opäť vzájomne komunikovať na rovnakom základe.
Pre nás socialistov tento nový návrh Ústavy - aj keď by sme ju tak nemali nazývať, pretože musím povedať, že od skutočnej ústavy má ďaleko - prináša nový prvok, že proti sociálnej nespravodlivosti bude možné bojovať vďaka zvýšenému spolurozhodovaniu Európskeho parlamentu.
Prostredníctvom hlasovania kvalifikovanou väčšinou sa bez európskych socialistov, ľavičiarov, nedá nič dosiahnuť.
Preto by som povedal, že táto Zmluva zaručí, aby boli európske právne predpisy viac sociálne orientované a založené na cieľoch, na ktorých ste sa na tomto samite dohodli so sociálnymi partnermi.
Pri budúcich väčšinových rozhodnutiach nám to umožňuje - týka sa to mimochodom aj poľnohospodárskej politiky - zaoberať sa reformami, ktoré sme všetkým už dlho pripomínali.
Tieto reformy sú taktiež veľmi potrebné, pretože každý, kto chce byť dôveryhodný v rámci svetových obchodných rokovaní v Dauhe a na Bali bude v určitom bode musieť povedať: áno, potrebujeme reformu politiky EÚ v oblasti dotácií.
Aj toto je vďaka tejto Zmluve možné.
Existujú výzvy, ktorým musíme čeliť.
Prezident Spojených štátov hovorí o vojne tretieho sveta a my hovoríme o tom, či má alebo nemá mať predseda Európskeho parlamentu hlasovacie práva.
Ide o nerovnomernosť, ktorá v Európe musí skončiť.
Návrh Zmluvy by to mal ukončiť.
Myslím, že sme touto Zmluvou urobili veľký krok vpred.
Európa sa stáva demokratickejšou, Európa sa stáva transparentnejšou a európske inštitúcie sa stávajú efektívnejšími.
My socialisti v Európskom parlamente musíme pripustiť že sme nedosiahli všetko, čo by sme chceli a tým, čo znova rozhlasujú, že ide o Ústavu - čítal som v britských novinách, že niekoľko našich kolegov poslancov tvrdí, že ide v podstate o Ústavu - musím, bohužiaľ, povedať, že nečítali ani Ústavu ani túto Zmluvu.
Táto Zmluva ďaleko zaostáva za Ústavou.
Na druhej strane je ďaleko pred zmluvou z Nice.
Pokrok preto nejde vždy tým smerom, ktorým by sme chceli.
Niekedy si to žiada viac času.
Môžeme však povedať jednu vec: to, čo máme pred sebou nám v oblasti demokratickej politiky, sociálnej politiky a v inštitucionálnej oblasti dáva vyššiu schopnosť a pripravuje nás na efektívne riešenie celosvetových sociálnych výziev, ktoré pred nami stoja.
Skupina socialistov v Európskom parlamente je schopná podporiť túto Zmluvu, ako aj delegácie mojej skupiny a toto je výsledok našej včerajšej diskusie.
(potlesk)
v mene skupiny ALDE. - Vážený pán predseda, je správne, že reformná zmluva má byť podpísaná v meste, ktoré Cézar kedysi nazval "Felicitas Julia," pretože odolalo rokom útokov, obliehania, dokonca podvodu v poslednej chvíli, a hoci mu útok spôsobil rany, ostalo do veľkej miery neporušené, ako vzor pre demokratickejšiu a transparentnejšiu Európsku úniu.
Takže Felicitas, José.
Želám vám, aby vaše meno bolo ako meno Cézarovo navždy spojené s historickými zmenami, ktoré ste pripravili v Lisabone, ako napríklad normalizácia procesu spolurozhodovania, ukončenie tyranie veta zo strany Rady a zavedenia demokratickej kontroly nad otázkami energie, spravodlivosti a vnútorných záležitostí. Tieto zmeny Únii umožnia čeliť výzvam globalizácie.
(smiech)
Je škoda, že Zmluva nie je jednoduchšia na pochopenie, ale potom, čo ju zmasakrovali perá štátnych úradníkov z 27 členských štátov, sa asi niet čo čudovať.
Slávny básnik Fernando Pessoa raz napísal: Žiadna inteligentná myšlienka nemá šancu, aby ju prijali ľudia bez toho, aby do nej bola primiešaná nejaká hlúposť.
V tomto prípade boli vinníkom národné záujmy, ktoré oslabili a skomplikovali politiky a postupy, ktoré sú v záujme nás všetkých.
Handlovanie, ktoré tu prebiehalo, vyzeralo ako komédia so sklonom k fraške. Príkladom je rozhodnutie, že rakúske univerzity môžu ďalších päť rokov porušovať zákon, pričom policajti sa pozerajú opačným smerom, alebo vytvorenie dvoch tried európskych občanov, tých so základnými právami a tých bez nich.
Alebo návrh, že predseda Európskeho parlamentu by sa mal vzdať hlasovacieho práva, alebo že by mala Rada rozhodovať o rokovacom poriadku Parlamentu.
Ale skutočnou tragédiou je toto: ani jeden z národných predstaviteľov sa domov nevracal pod vlajkou Európy.
Namiesto toho len bojovali o klauzuly o neúčasti, odchýlkach a výnimkách, ktoré zdeformovali prerokúvaný text.
Ako chcete presvedčiť ľudí, keď sami vôbec presvedčení nie ste?
Ak sú vaše chabé ambície prítomné v tejto minimalistickej zmluve odzrkadlením vášho nedostatočného nadšenia?
Pozrite sa, máte právo konať podľa svojho uváženia, ale zároveň je to vaša povinnosť.
Toto je jediná vec, ktorú môže tento Parlament ľutovať v rámci mnohých úspechov dosiahnutých v tomto procese.
Kódexy transparentnosti a demokracie, ktoré boli hybnou silou Konventu o Ústave boli oveľa prijateľnejšie ako utajované samity a kuloárne diskusie, ktoré sa viedli v utorok nadránom.
O otázkach takéhoto významu by sa nemalo rozhodovať takýmto kamikadze spôsobom.
(potlesk)
Napriek tomu ešte raz gratulujem.
Prednášam prípitok s poloplným pohárom: dva krát na zdravie Lisabonskej zmluve.
Dúfajme, že vylepšenia, ktoré prináša, nám umožnia napredovať rýchlejšie a zmeniť cynizmus na obnovenú vieru.
(potlesk)
v mene skupiny UEN. - (GA) Vážený pán predseda, je potrebné zablahoželať politickým predstaviteľom krajín Únie k dosiahnutiu novej Zmluvy o EÚ.
Na úrovni EÚ sa budú ľahšie prijímať rozhodnutia.
To je presne to, čo touto novou Zmluvou dosiahneme.
EÚ funguje dobre vtedy, keď Parlament, Komisia a Rada ťahajú za jeden povraz v tomto novom duchu.
v mene skupiny UEN.- Vážený pán predseda, hoci iní môžu označiť to, čo sa stalo na lisabonskom samite za šokujúce, ja som pevne presvedčený, že zvolení predstavitelia vlád členských štátov Európskej únie majú nárok obraňovať to, čo vnímajú ako práva svojich národov v rámci Únie.
Myslím, že keď sa globálne pozrieme na príklad, ktorý nám dal lisabonský samit, môžeme vnímať jeho kladné stránky. Môžeme vidieť pokrok, ktorý sme urobili a predovšetkým príležitosť pre novú zónu a novú oblasť rozvoja Európskej únie najmä v otázkach, ktoré sa teraz riadia postupom spolurozhodovania, ako sú životné prostredie, globalizácia, výskum, vzdelávanie a potreba reakcie európskych inštitúcií na čoraz dynamickejšie zmeny vo svete.
Ale vidíme aj problémy - a moji kolegovia už o nich hovorili - v oblasti spravodlivosti a vnútorných vecí, napríklad, kde muselo Írsko v niektorých otázkach uplatniť špecifické klauzuly o účasti a neúčasti.
To neznamená, že sme proti väčšej spolupráci a koordinácii.
V skutočnosti bola naša činnosť v rámci Europolu alebo Eurojustu v oblasti obchodovania s drogami ďaleko výraznejšia ako činnosť iných krajín.
V rámci Námorného centra operácií a analýz spolupracujeme s ďalšími ôsmymi krajinami na boji proti obchodovaniu s kokaínom.
Ale myslím, že tou najdôležitejšou otázkou, keď hovoríme o demokracii a ratifikácii tejto Zmluvy je, že ratifikačný proces je ďalším krokom k informovaniu ľudí a verejnosti v Európe o tom, čo vieme urobiť.
Bohužiaľ, len v jedinej krajine - mojej vlastnej, teda Írsku - sa referendum uskutoční.
Chcem vyzvať kolegov: keď budeme hovoriť o budúcom vývoji Európy, neurobme rovnakú chybu ako prezident Prodi, ktorý za čias, keď bol predsedom Komisie hovoril, že ide len o prvý krok k ďalšej zmluve a zmluvám a až tie prinesú skutočné zmeny, pretože ľudia hlasujúci v referende sa budú pýtať: aký zmysel má hlasovať o tejto zmluve, ak o nej budeme niekedy v budúcnosti musieť rozhodovať znova?
Keď máme demokraticky pracovať pre ľudí, povedzme im presne, čo táto Zmluva obsahuje a čo je najdôležitejšie, ukážme malým a stredne veľkým krajinám, čo môžu dosiahnuť prostredníctvom ochrany svojich záujmov a práv.
v mene skupiny Verts/ALE. - (IT) Vážený pán predsedajúci, dámy a páni, skupina zelených a Európska slobodná aliancia boli vždy silnými podporovateľmi naliehavej potreby Zmluvy o Ústave pre Európu, stručného a silného textu, vyjadrenia európskej demokracie a súdržnosti jej národov.
Podporovali sme Zmluvu o Ústave pre Európu napriek jej obrovským chybám a dúfame, že text, ktorý ste nám dnes predstavili - text, ktorý nemôžeme nazývať zjednodušenou zmluvou, lebo to by vyznelo ako vtip - bude ratifikovaný, aby sme, pán Crowley, mohli postúpiť do ďalšieho štádia.
Nebudeme sa podieľať na oslavných rečiach o tomto výsledku, ktorý oproti Zmluve o Ústave pre Európu obsahuje len kroky naspäť.
Našťastie, pán premiér Sócrates, bola medzivládna konferencia krátka.
Neviem si predstaviť, aké veľdiela jednoduchosti a jasnosti by nám Rada a jej právne a diplomatické služby pripravili, ak by mala trvať dlhšie.
Preto sme vďační, že trvala len tak krátko.
Dnes záleží na tom, aby sme odsúdili tých, čo sú za túto situáciu, ktorú považujeme za krajne neuspokojivú, zodpovední: teda predovšetkým konvent o ústave a jeho predsedu, ktorý systematicky odmietal venovať sa prelomeniu dogmy o vete, čo sa týka doplnení a zmien Zmluvy a dnes za to platí cenu, že jeho práca sa systematicky rozoberá a ničí.
Nikto, dokonca ani premiér Sócrates, tu nespomenul prácu konventu, proeurópskych zástancov myšlienky nekonania referend, ktorí vyšli naprázdno a ocitli sa v situácii menšej demokracie, väčšieho nacionalizmu a väčšieho zmätku.
Britská vláda a britské médiá, ktoré pri všetkom svojom zdaní pragmatizmu a spoľahlivosti v skutočnosti hanebne podľahli tlaku Murdochovej bulvárnej tlače a výrazne uškodili Charte základných práv a Zmluve o Ústave pre Európu, dnes verejnosť presviedčajú, že mať menej práv, menej ochrany, menej transparentnosti a menej demokracie, je skvelým víťazstvom.
Tento Parlament a Komisia, ktoré sa rozhodli mlčať dva roky pred zázračnou iniciatívou pani Merkelovej, Európska rada a vlády, ktoré sa rozhodli ukradnúť proces reformy zmlúv verejnému názoru a národným parlamentom a hrať hru komplikovanosti a zmätkov, aby zachránili, čo sa zachrániť dá.
Vážený pán predseda, začal sa proces ratifikácie, počas ktorého Zelení nebudú verejnosti klamať.
Tento text obsahuje pozitívne prvky, ale je plný pascí a prekazených šancí.
Budeme pracovať tak, aby ratifikácia a aplikácia novej Zmluvy neobišla skutočnosť, že cesta k skutočne slobodnej, otvorenej a demokratickej Európe sa nekončí a že toto je len malý krok a nie je až taký úžasný.
, v mene skupiny GUE/NGL. - (FR) Vážený pán predseda, vážený pán úradujúci predseda Rady, pán predseda Komisie, generál de Gaulle povedal o Valérymu Giscard d'Estaingovi: "Jeho problémom sú ľudia."
Toto vyjadrenie sa dá celkom dobre aplikovať na Európsku radu.
Na samite sa 27 členských štátov opäť ukázalo ako veľmi zdatných handliarov.
Inventár ústupkov v štýle Préverta, ktoré boli pridelené všetkým nespratným členským štátom, naozaj stojí za zmienku.
Je to cena za to, aby súhlasili všetci, od potomkov otcov-zakladateľov EÚ až po najzaťatejších euroskeptikov.
Nakoniec sa zmeny nedotkli len dvoch, troch vecí, na ktoré si v Európskej rade nikto nespomenul.
Napríklad reštriktívny rámec, do ktorého sa musia zmestiť všetky hospodárske a sociálne politiky Európskej únie: hospodárstvo založené na voľnom trhu a konkurencii, otázka stanovovania úrokov Európskou centrálnou bankou, orientácie Paktu stability, dôsledné dodržiavanie slobody pohybu kapitálu, postupné odstránenie všetkého, čo investori považujú za prekážku obchodu a sústredenie kľúčových právomocí v inštitúciách, ktoré nie sú dostupné občanom, národným parlamentom a dokonca ani samotným vládam, najmä v menších krajinách a rozsah vojenských aspektov zahraničnej politiky Európskej únie.
Toto sú červené línie, ako sa im hovorí v angličtine, ktoré vedúce kruhy EÚ nesmú prekročiť.
Problémom je, že práve tieto témy vyvolávajú najviac otázok a kritiky zo strany ľudí a práve trvalo chýbajúce odpovede na tieto otázky a opakovaná neochota tejto kritike načúvať, podnecujú krízu dôvery občanov, ktorú momentálne Európska únia zažíva.
Navyše, keby členovia Európskej rady 18. októbra otvorili okná svojej zasadacej miestnosti, mali by možnosť osobne zakúsiť mieru znechutenia, ktoré v uliciach Lisabonu vyjadrovali ľudia na najväčšej demonštrácii v meste za uplynulých 20 rokov. Myslím, že ani pán Barroso ani pán Sócrates mi v tejto otázke nebudú protirečiť.
Najväčšou výzvou Európskej únie - videli sme to aj z oznámenia Komisie na lisabonskom samite - je vysvetliť občanom, čo znamená Európska únia pre Európanov.
Stále vysvetľovanie, žiadne zodpovedanie sa.
Neustále komunikovanie, žiadne otvorené rozpravy a preto aj oveľa viac dôvodov na neuskutočnenie referend.
Áno, problémom Európskej rady sú ľudia, ale bez ľudí by pre veľké európske ciele nebolo budúcnosti.
Určite ide o otázky, o ktorých raz bude treba diskutovať otvorene?
A o to vás žiadam.
v mene skupiny IND/DEM. - Vážený pán predseda, toto nie je prvý krát, čo som zažil, ako predseda Komisie a hlavy štátov prišli do tohto Parlamentu po samite v starobylom meste Lisabon a tvrdili, že samit bol fantastickým úspechom a príkladom úspešnosti Európskej únie.
Pamätáte si to aj vy, pán Barroso, nie?
Lisabonská stratégia.
Pred siedmimi rokmi ste mi na tomto mieste hovorili, že vďaka tomu víkendovému stretnutiu v Lisabone sa staneme technologicky najvyspelejším hospodárstvom na svete s plnou zamestnanosťou a vysokou mierou rastu.
Ale ako vieme, máme za sebou 75 % času a celá stratégia skončila v ruinách.
Keby som bol vami, netváril by som sa príliš samoľúbo v súvislosti so samitom, ktorý ste mali v Lisabone minulý týždeň, pretože tento raz rozhodnú národné parlamenty.
Toto je samozrejme nezvyčajné, pretože národné parlamenty už nemajú veľmi čo robiť, keďže si ich uzurpovali inštitúcie EÚ.
Napriek tomu národné parlamenty rozhodnú a existuje šanca, že sa uskutoční viac referend než len to Írske.
Samozrejme to je práve tá vec, ktorú nechcete, že?
Neznášate demokraciu do takej miery, že ju dokonca nazývate populizmom.
Na francúzske a holandské referendá ste sa pozerali s pohŕdaním a odmietli ste prijať nie ako odpoveď.
Ste euronacionalisti, nebezpeční ľudia, ktorí sa nezastavia pred ničím.
Samit v Lisabone bol obrovským podvodom a pokusom vnútiť európskym národom ústavu tým, že vynecháte názov ústava a zabalíte ju inak, hoci obsahuje presne tie isté návrhy.
Je absolútne nehanebné, že to robíte, ale mám vieru a nádej, že otec parlamentov vo Westminstri splní svoju úlohu a britskému národu bude umožnené referendum.
Od politických tried Európy sme už toho počuli dosť.
Je čas, aby sme v Británii a v iných krajinách Európy počúvali, čo nám chcú ľudia povedať.
Bez podpory ľudí nemôžete v tomto projekte pokračovať.
Umožnite ľuďom vyjadriť sa.
v mene skupiny ITS. - (FR) Vážený pán predseda, dámy a páni, dva a pol roka po tom čo Francúzi a Holanďania odmietli Zmluvu o Ústave pre Európu v Lisabone, 19. októbra prijala Európska rada zjednodušenú reformnú zmluvu, ktorá má veľmi zlé meno, pretože je zložitejšia a len okrajovo "reformuje" odmietnutú Ústavu.
Inými slovami snažia sa nás opiť rožkom a presvedčiť nás, že tento text nemá nič spoločné s tým predchádzajúcim, aby sa vyhli tomu, že budú čeliť európskym občanom v referende.
Zdá sa, akoby ste hovorili, že táto otázka je pre ľudí príliš zložitá.
My si ale myslíme presný opak.
Táto v podstate prekopírovaná Zmluva o Ústave pre Európu si zaslúži referendum o ratifikácii v každej krajine, počnúc Francúzskom a Holandskom.
Iba referendum môže zrušiť to, o čom rozhodlo iné referendum.
Dnes bez ohľadu na stranícke príslušenstvo začínam vo svojej krajine veľkú petíciu, aby som francúzskeho prezidenta, ktorý túto európsku minizmluvu odštartoval, primal k obratu o 180 stupňov a ponúkol referendum.
Toto je o budúcnosti našich národov, ich suverenite, nezávislosti, identite a slobode.
Nemôžeme, napríklad, odovzdať vysokému predstaviteľovi zodpovednosť za to, aby nás reprezentoval v zahraničí rovnako ako sa nemôžeme vzdať kresla v Bezpečnostnej rade OSN v mene právneho subjektu Európskej únie.
Alebo dovoliť, aby bol náš súdny a právny systém rozobratý sudcami v Luxembursku.
Účastníci tohto popretia demokracie budú pred históriou niesť ťažké bremeno zodpovednosti.
Na minulotýždňovom stretnutí hláv štátov a vlád sa dohodla zmluva, ktorá by mala adaptovať inštitúcie Európskej únie na novú situáciu a zlepšiť doteraz platné zmluvy.
V súčasnosti, keď tvar Európskej únie je diametrálne odlišný od toho z roku 1957, je nevyhnutné prijať nový európsky dokument, nové jasné pravidlá hry, a tento proces plne podporujem.
Ak má byť Európska únia hodnoverná, musí garantovať svojim občanom ľudské práva a základné slobody.
V preambule a v článkoch zmluvy sú tieto hodnoty viackrát spomenuté - a práve na hodnotách úcty a ľudskej dôstojnosti, slobode, demokracie a rovnosti je Únia založená.
Veľmi ma mrzí, že sa síce v článku 3 novej zmluvy hlásime k prísnemu dodržiavaniu zásad Charty OSN, ktorá sa týka ochrany ľudských práv, no zahrnutie Európskej charty základných práv ako súčasť zmluvy odmietame.
Zámerne tento negatívny akt generalizujem, pretože mojím cieľom nie je ukázať prstom na jednotlivé členské štáty, ktoré sa odmietajú vyjadriť k tejto závažnej otázke.
A tak vyjadrujem svoj nesúhlas s vynechaním Charty základných práv zo zmluvy.
Chartou sa predsa aj potvrdzujú tieto ľudské práva, ktoré vyplývajú z ústavných tradícií, ktoré sú spoločné pre všetky členské štáty.
Zastávam názor, že poslanci Európskeho parlamentu zohrávajú v súčasnosti veľmi dôležitú úlohu v procese reforiem zmluvy ako obhajcovia názorov európskych občanov a mali by byť katalyzátorom pre dosiahnutie dohody hlavne v oblastiach, ako sú ľudské práva.
Pán Sócrates, pán Barroso, gratulujem vám.
zástupca Európskeho parlamentu na medzivládnej konferencii - (DE) Vážený pán predsedajúci, pán úradujúci predseda, dámy a páni, nemecké predsedníctvo uspelo v príprave mandátu a portugalské predsedníctvo tento mandát naplnilo a získalo preňho podporu.
Za to vám ďakujem.
Pre diskusie o niekoľkých okrajových otázkach, ktoré sme sledovali v posledných dňoch, sa zabudlo, že táto Zmluva je prielomom v demokracii a schopnosti konať, pretože Európsky parlament má teraz viac ako 95 % legislatívy v rámci postupu spolurozhodovania. Bol totiž odstránený rozdiel medzi povinnými a nepovinnými výdavkami, parlament má plné práva v rámci rozpočtu a poľnohospodárstva, Európsky parlament rozhoduje o zmluvách s tretími krajinami a ich ratifikácii, Európsky parlament volí predsedu Komisie a bez Európskeho parlamentu by Komisia ani vysoký predstaviteľ nemohli nastúpiť do úradu.
Zmluva posilnila demokraciu a schopnosť konať tým, že odstránila tretí pilier a nové metódy rozhodovania v Rade na rozšírenie spolurozhodovania zlepšili schopnosť EÚ konať.
Spolurozhodovanie a rozhodovanie prostredníctvom kvalifikovanej väčšiny teraz v právnej oblasti prevládajú.
Je to prehodnotenie doterajšieho postupu, ktoré má veľký význam.
Zavádza sa Charta základných práv a právna subjektivita a navyše sa v plnom rozsahu zachovali červené línie Spojeného kráľovstva, pretože v právnych a vnútorných záležitostiach boli dohodnuté klauzuly o neúčasti.
Niektoré otázky, konkrétne ustanovenia článku 24, musíme ešte objasniť.
Musíme sa snažiť o to, aby Rada nezneužívala prechod od jednej zmluvy k druhej v súvislosti s prideľovaním postov, akými sú napríklad pozície vysokých predstaviteľov.
V tejto chvíli sme len schopní povedať, že v Európskom parlamente je 751 poslancov a nevidím pozíciu, ktorá by podľa tohto textu mala mať odlišné hlasovacie práva.
Okrem toho musím povedať, že je skutočne potrebné zabezpečiť, aby bol tento text zavedený do praxe, aby sme Ústavu premenili na skutočnosť spôsobom, akým túto Zmluvu chápeme.
Pán predseda, dovoľte mi jednu poznámku.
V roku 1994 som bol prvý krát v mene tohto Parlamentu vymenovaný do skupiny Westendorp, za čo by som rád poďakoval.
Toto bola moja štvrtá medzivládna konferencia.
Keď sme začínali, nemali sme ako Parlament čo povedať.
Rád by som na tomto mieste poďakoval pani Guigouovej, pánovi Tsatsosovi, pánovi Hänschovi a pánovi Méndezovi De Vigovi, ako aj svojim dvom kolegom z medzivládnej konferencie za skvelú spoluprácu v uplynulých 13 rokoch.
Patrí vám aj moje uznanie za nepretržitú prácu na rozšírení právomocí Parlamentu.
zástupca Európskeho parlamentu na medzivládnej konferencii. - (PT) Blahoželám, pán predseda je vďaka svojej zanietenej a zmysluplnej práci s cieľom dosiahnuť úspech samitu hodný svojho priezviska.
Enrique Barón Crespo, zástupca Európskeho parlamentu na medzivládnej konferencii - (ES) Pán úradujúci predseda Rady, pán predseda Komisie, dámy a páni, ako človek, ktorý sa zúčastnil záverečnej časti medzivládnej konferencie, a myslím, že to bolo prvýkrát, čo predseda a traja zástupcovia dostali možnosť zúčastniť sa na nej, môžem dosvedčiť, že portugalské predsedníctvo načúvalo Európskemu parlamentu. Týka sa to v prvom rade obnovenia občianstva, niečoho, čo sa do polovice septembra zdalo nemožné, a v druhom rade náležitého zaobchádzania s Chartou základných práv, čo sa tiež zdalo nemožné, ako aj uznania značného rozšírenia hlasovania väčšinou.
Nezískal tým len Európsky parlament. Získala aj Európa, a my sme tí, ktorí sme jej pomohli.
Pán úradujúci predseda hovoril v úvode svojho vystúpenia o Ioannine.
Vyzývam ho, aby sme Európanom vysvetlili ktorý protokol sa týka kompromisu z Ioanniny. Najviac ma však prekvapila skutočnosť, že vlády sa dôrazne nepostavili voči tomu, aby sa súčasťou Zmluvy stal Luxemburský kompromis, ktorý by znamenal jej zničenie.
Viac-menej to isté sa týka, a obraciam sa na pána predsedu Komisie, otázky vysokého predstaviteľa pre spoločnú zahraničnú a bezpečnostnú politiku. V súvislosti s touto otázkou bude potrebná usilovná práca.
Parlament má v pláne obhajovať svoje práva s cieľom zabezpečiť po vstupe do platnosti Zmluvy inteligentné riešenie, čo dúfam aj uskutoční za predpokladu, že bude potrebné obsadiť niekoľko zaujímavých miest. Samozrejme, že máme v úmysle demokraticky dohliadať na tento proces.
Záverom, pán predseda, pán premiér Sócrates povedal, že sa zrodila Lisabonská zmluva.
Je ešte len dieťaťom a dúfam, že v decembri všetci podpíšu súhlas s tým, aby vyrastala, a predovšetkým, že všetci budú konať v duchu vzájomnej lojálnosti a solidarity, a že sa Lisabonská zmluva stane realitou.
Vrelá vďaka pán Barón Crespo za uznanie tejto úlohy ako aj mnohých ďalších predošlých úloh.
zástupca Európskeho parlamentu na medzivládnej konferencii. - Vážený pán predseda, Zmluva predstavuje pre európsku jednotu obrovský pokrok a čo sa týka dôležitosti, určite konkuruje Maastrichtskej zmluve.
Samozrejme, že jej chýba jednoduchosť jej nedávneho predchodcu, nad ktorým sa toľko bedákalo, sú v nej však zachované všetky hlavné reformy.
V Únii i mimo nej budeme čoskoro svedkami vyššej účinnosti, výkonnosti a demokracie.
V jednej krajine je to však inak.
Briti sa neustále cítia byť zastrašovaní úspechom EÚ a na medzivládnej konferencii sa snažili o obmedzenie rozsahu a účinnosti spoločných politík v oblasti základných práv, slobody, bezpečnosti a spravodlivosti a v oblastiach spoločnej zahraničnej a bezpečnostnej politiky a spoločnej obrannej politiky.
Nie je jasné, prečo existuje názor, že táto stratégia nespolupráce je v záujme britských občanov.
Vhodnejšie alebo náhradné riešenie neposkytujú ani pán Farage ani Konzervatívna strana.
Želám si a verím, že táto zvláštna, svojrázna britská politika bude trvať čo najkratšie.
. - Veľmi pekne ďakujem pán Duff za obrovskú angažovanosť v rámci vašej pôsobnosti.
(PT) Vážený pán úradujúci predseda Rady, pán predseda Komisie, dámy a páni, najlepším spôsobom, ako osláviť minulotýždňový úspech, ktorý sme docielili vďaka mandátu, dosiahnutému počas nemeckého predsedníctva a vďaka účinnej angažovanosti portugalského predsedníctva, ktorým by som rád vzdal hold, je účinne využívať nové inštitucionálne nástroje a dosiahnuť tak lepšie výsledky.
V poslednej dobe sa európskym občanom často a celkom správne opakovalo, že potrebujeme nový inštitucionálny rámec, aby sme mohli Európu z Nice prispôsobiť rozširujúcej sa Európe.
Je čas ukázať, že reorganizovaná Európa dokáže splniť svoje nové poslanie.
Päťdesiat rokov po podpísaní Rímskej zmluvy už nie je hrozbou, ktorá visí nad Európou ani vojna ani večné múry nárekov.
Novou výzvou je čeliť globálnemu svetu s väčším množstvom ľudí, ktorí konzumujú a vyrábajú, v ktorom sa strácajú hranice, a v ktorom úlohu hlavného svetového aktéra v skutočnosti nehrá žiadna z európskych krajín.
Musíme čeliť obavám z globalizácie a revolúcie technológií a dokázať, že Európa, posilnená novou Zmluvou, dokáže objaviť nové cesty a vytvoriť nové bohatstvo.
Navyše, máme aj príležitosť navrhnúť nové riešenia nových problémov.
Pre šiestich, dvanástich a dokonca aj pre pätnástich členov bola podpora užších väzieb medzi občanmi a štruktúrami Spoločenstva jednoduchšia, dnes však predstavuje najväčšiu výzvu.
Spolu s rozširovaním EÚ sa od občanov vzďaľuje centrum moci.
Tento nepriaznivý účinok okrem iného vidieť aj v posledných fázach rotujúcich predsedníctiev Rady, alebo v upustení od zásady jedného komisára pre každý členský štát.
Musíme naň reagovať a Parlament hrá v tomto procese rozhodujúcu úlohu. Cieľom je dosiahnuť vyššiu mieru transparentnosti a menej byrokracie, väčší rozvoj a menej nepotrebnej legislatívy, viac spolupráce s národnými parlamentmi a menší odstup od občanov, väčšiu súdržnosť a menej nerovnosti.
Oslobodení od pochybností o našej vnútornej organizácii buďme symbolom odvahy a postavme sa tvárou v tvár výzvam modernej doby.
Dnes by sme mali oslavovať našu schopnosť zjednotiť sa.
(PT) Vážený pán predseda, vážený pán úradujúci predseda Rady, pán predseda Komisie, dámy a páni, spokojnosť, šťastie, úspech, víťazstvo. To sú slová, ktoré sme tu dnes počuli v súvislosti s neformálnym samitom v Lisabone, a boli použité plným právom.
Je to tak, pred polnocou 18. októbra bola oznámená dohoda o novej Zmluve.
Bola to historická chvíľa.
V prvom rade pre dosiahnuté výsledky, ale aj preto, lebo bola dosiahnutá veľmi rýchlo.
Požadovaný konsenzus sa podarilo dosiahnuť v prvý deň samitu po zhruba 12 mesiacoch intenzívnej práce a rokovaní.
V ten istý deň bola navyše podpísaná dohoda so sociálnymi partnermi Európskej únie, zamestnávateľmi a odborovými zväzmi s cieľom modernizovať trh práce, ktorá predstavuje dôležitý krok k novému cyklu lisabonskej stratégie.
Portugalské predsedníctvo si zaslúži gratuláciu.
Svoju najväčšiu prioritu dosiahlo obdivuhodne zručne: dalo Európe novú Zmluvu, a dosiahlo veľké víťazstvo.
Európa po šiestich rokoch v slepej uličke našla cestu a môže sa sústrediť na to, čo je pre občanov skutočne dôležité. Ako povedal Jean Monnet, nemôžeme zastať, keď je celý svet okolo nás v pohybe, a rýchlosť, ktorou sa otáča, neberie ohľad na pomalú európsku reakciu.
Zmluva sa podpíše 13. decembra a bude nasledovať proces ratifikácie, ktorý by mal byť rýchly a bezproblémový.
Ako Portugalka by som znova dala rada najavo svoju radosť, pretože meno mesta Lisabon sa nezmazateľne spojí s rozhodujúcou chvíľou európskej integrácie.
Ďakujem vám, pán premiér Sócrates.
Za svoje odhodlanie a oddanosť si zaslúžite vďaku Portugalska aj Európy.
Európe sa podarilo dostať zo slepej uličky.
Vrelá vďaka, pán premiér.
(DA) Vážený pán predseda, lisabonský samit sa našťastie skončil úspešne.
Nemecké predsedníctvo výborne vykonalo prípravné práce, ktoré profesionálne dotiahlo do konca portugalské predsedníctvo.
Musím však, žiaľ, poznamenať, že svoju úlohu zohrali aj národné záujmy.
Z hľadiska európskej spolupráce je takáto situácia rozhodne nevhodná.
Musíme využiť osobitné právomoci, aby sme diskutovali o obsahu a nie o procese.
Máme však, žiaľ, možnosť pozorovať spiatočnícke zámery, na základe ktorých sa odporúča diskusia o procese a nie o obsahu.
Ale keď máme nakoniec diskutovať o procese, rada by som dala jasne najavo, že nepotrebujeme referendá o ratifikácii Zmluvy.
Referendá situáciu jednoducho nevyriešia.
Nech svoju prácu odvedie zastupiteľská demokracia!
Dôvodom nie je obava pred negatívnym výsledkom, ani zďaleka nie!
Je ním skôr skutočnosť, že je absolútne nesprávne oddeľovať záležitosti EÚ od volieb do národných parlamentov.
EÚ je a ostane neoddeliteľnou súčasťou národnej politiky.
Referendá sa používajú ako rany vystrelené na úradujúce vlády.
Umožňujú ostatným politickým stranám vyhnúť sa hodnoteniu ich politík vo vzťahu k EÚ.
Politika všetkých politických strán vo vzťahu k EÚ sa však bude hodnotiť počas národných volieb.
Avšak, sú tu dve požiadavky: prvá, že my, voliči, umožníme naším výberom národných politikov politike EÚ rozhodnosť, a druhá, že politické strany nesmú využívať referendá na to, aby sa zbavili zodpovednosti za Európske spoločenstvo.
Z uvedených dôvodov dúfame, že snahy s cieľom zaručiť najvyššiu prioritu obsahu a nie procesu budú úspešné.
(PL) Vážený pán úradujúci predseda Rady, pán predseda Komisie, som veľmi rád, že proces zmluvnej reformy je pred ukončením.
Nie preto, že je možné v plnej miere realizovať navrhované zmeny týkajúce sa integrácie, ktoré sú v súlade s mojím presvedčením. V tomto prípade sú od realizácie ešte veľmi ďaleko.
Som nadšený skôr preto, že v poslednej dobe venujeme príliš veľa času a politickej energie inštitúciám.
Som presvedčený, že úspech EÚ nie je výsledkom organizácie inštitúcií či mechaniky moci.
Je výsledkom politickej vôle a spoločnej vízie budúcnosti.
Dúfam, že po ukončení ratifikácie nám už nič nezabráni angažovať sa v Európe, ktorá dosahuje výsledky, brať na seba viac zodpovednosti za globálnu bezpečnosť, aktívnejšie vplývať na susedné krajiny, a nakoniec, vyhrávať z hľadiska súťaže, investícií a rastu.
Aj napriek tomu, čo odznelo v priebehu posledných siedmych rokov, nie sú inštitucionálne zmeny úplnou a ani uspokojivou odozvou na tieto problémy.
(DE) Vážený pán predseda, z mnohých európskych prevratov, kresťanských vojen a revolúcií poznáme všetci romantický príbeh o tom, ako utečenca skryli do voza plného hnoja, ktorý mal prekročiť hranice a utiecť pred policajnými psami kardinála Richelieu a kráľovskými strážami.
Ak sa mu to nakoniec podarí, nevyzerá ani nevonia príliš lákavo. Keď sa však umyje, možno povedať, že je nažive.
Ústava má za sebou podobnú cestu.
Vlády ju zahrabali do zamotanej hromady nečitateľných, nedešifrovateľných textov výnimiek, doložiek, poznámok pod čiarou, uznesení, zápisníc a prepašovali ju ukrytú v tejto kope hnoja.
Tragédia je v tom, že hľadali úkryt ústavného pokladu nie pred kráľovskými strážami, ale pred ostražitým okom občanov.
Prehrabávam sa domotanou hromadou textov.
Áno, skutočne som si všimol hlavné výsledky Ústavy, na ktorej osobne pracujem už viac ako 10 rokov, a mohol by som byť vlastne šťastný.
Ale táto situácia ma aj napriek tomu veľmi znepokojuje.
Navyše, ako to jednoducho v podobných prípadoch býva, vždy, keď niekto utečencovi pomohol, vzal si trocha z pokladu.
Preto som v tejto hromade hnoja našiel aj stopy rúk niekoľkých vlád.
Jedna si pre seba zaručila výnimku, a preto ukradla kúsok Charty základných práv, kúsok práv Parlamentu, kúsok ochrany údajov, a tak ďalej.
Poklad dorazí na miesto zničený, ale vo všeobecnosti možno konštatovať, že dorazí.
Získali sme kúsok Európy, zachránili sme časť budúcnosti Európy, nie však s občanmi, ale bez nich, nie s parlamentmi ale bez nich, a to je veľmi nebezpečné.
Získali sme kúsok Európy, nevyriešili sme však krízu dôvery medzi občanmi Európy.
Preto má tento Parlament pred sebou obrovskú výzvu: znova získať dôveru občanov Európy.
(PT) Vážený pán predseda, je nám ľúto, že lisabonský samit prebral podstatu obsahu takzvanej Zmluvy o Ústave pre Európu, s ktorou vyjadrili v referende nesúhlas Francúzi a Holanďania, a že sa na ňom objavila snaha vyhnúť sa potrebnej demokratickej rozprave a verejnej konzultácii formou referenda.
Okrem toho, že ide o hlbokú urážku demokracie a vyjadrenie zvrchovanej vôle, dokazuje to váš strach z výsledku hlasovania občanov o Zmluve, ktorá predstavuje kvalitatívny skok v posune k neoliberalizmu, federalizmu a militarizmu, ktoré stále viac narúšajú hospodárske a sociálne výsledky pracujúcich a chudobných.
Avšak, ako dalo najavo viac ako 200 000 ľudí aj na pôsobivej demonštrácii, ktorú podporila portugalská organizácia CGPT 18. októbra, boj bude aj naďalej pokračovať.
Bola to najväčšia demonštrácia za posledných 20 rokov a predsedovia Rady a Komisie, obaja Portugalci, sa tu symbolicky tvária, akoby nebola.
Aj to sa zapíše do histórie tejto Zmluvy.
(CS) Vážený pán predseda, po neúspechu Ústavy sa zdalo, že demokratický princíp rozhodovania v Európskej únii získa opäť aspoň načas prevahu.
Bol to mylný názor.
Veľmi rýchlo sa na stôl vrátila pod odlišným názvom tá istá Ústava.
Jej autori sa vôbec netaja tým, že to je pôvodná Ústava, lenže v trochu inej podobe, aby sa tak vyhli demokratickej vôli ľudu v referende.
Zmluva, ktorá upevňuje úlohu nevolených úradníkov EÚ, a tým upevňuje aj nedostatok demokracie, vytvára okrem iného aj 105 legislatívnych a nelegislatívnych kompetencií EÚ.
V 68 prípadoch nahrádza právo veta členských krajín majoritným rozhodovaním.
Podkopáva kompetencie členských štátov v oblasti zahraničnej politiky.
Odovzdáva rozhodovanie v EÚ veľkým členským štátom, predovšetkým Nemecku, na úkor malých štátov.
Jednoduché porovnanie dokazuje, že je to takmer tá istá Ústava federálnej Európy, ktorú zamietli Francúzi a pochovali Holanďania.
Ohromuje len bezočivosť, s akou bola pod iným, orwellovským, názvom a s kamennými tvárami hráčov pokra vrátená späť na stôl.
V Lisabone zvíťazil nový druh utopického nacionalizmu: paneurópskeho a úniového nacionalizmu. Nacionalizmu bez reálneho národného, kultúrneho a historického základu, ktorý je zakorenený len v dlhých chodbách bruselských úradov.
Zvíťazil patriotizmus Berlaymontu.
Tých z nás, ktorí zastupujú krajiny, ktoré žili takmer pol storočia v komunistickom totalitnom režime, hocičo neprekvapí.
Na bezočivosť moci a pohŕdanie vôľou ľudu sme zvyknutí.
Avšak s takou otvorenosťou, s akou dnes EÚ podvádza občanov členských štátov, sme sa nestretli ani v RVHP.
Tam sa podobné pokusy aspoň skrývali za rozhodnutia politbyra. Čas sa však nevráti späť.
Občania sa chcú sami rozhodnúť, či predajú svoje suverénne práva európskemu superštátu, ktorý nemá demokratický ani historický charakter.
Preto požadujem referendum.
(IT) Vážený pán predseda, dámy a páni, reformná zmluva, s ktorou nesúhlasím, má svojich víťazov i porazených.
Výhrady Poľska a Talianska v súvislosti s rozdelením kresiel v Parlamente sa vyriešili. Poľsko okrem toho vyhráva aj iné, ešte dôležitejšie boje: získalo výnimku z Charty základných práv, bude mať generálneho advokáta Súdneho dvora a má výhody z Ioanninského kompromisu.
Vyhralo dokonca aj Rakúsko, ktorému sa povolilo obmedziť prístup študentov z cudziny na domáce univerzity.
Romano Prodi predtým, než prišiel na stretnutie, vyhlásil, že bude bojovať, aby Taliansko nestratilo paritu.
Nakoniec stratil paritu s Francúzskom, ale obnovil ju so Spojeným kráľovstvom a chvastal sa sľubom, ktorý dostal, že po roku 2014 sa rozdelenie kresiel prehodnotí na základe občianstva.
Stalo sa tak však už na poslednom plenárnom zasadnutí v Bruseli.
To, čo ľahostajná Prodiho vláda prijala, bolo len pár omrviniek zo stola, v dôsledku čoho sú viac ako tri milióny Európanov s talianskym občianstvom považované za čosi menej ako Pakistanci, Indovia a Keňania, ktorí mali to šťastie, že pracujú a žijú v Spojenom kráľovstve, alebo ako Kamerunčania vo Francúzsku, ktorí sú síce občanmi nečlenskej krajiny Európskeho spoločenstva, ale do rozdelenia miest sa zaratávajú.
Od talianskej vlády, ktorú podporuje neohrabaná komunistická ľavica a zradná a pokrytecká stredná ľavica, sa nič lepšie ani nedalo čakať.
Ako vidíte, sú tu aj iné príčiny, ktoré nám nedovoľujú považovať Európu týchto zmlúv za našu a nútia nás dúfať, že čoskoro budeme oslavovať De profundis smiešnej Prodiho vlády.
(CS) Dámy a páni, pri podrobnom čítaní Lisabonskej zmluvy je jasné, že hlavy štátov prichádzajú so zásadnými zmenami dokumentov EÚ.
Reformná zmluva je doslova prepisom dohôd o EÚ a zakladajúcich zmlúv Európskeho spoločenstva.
Chcela by som zdôrazniť, že zmeny sa netýkajú len vplyvu jednotlivých štátov na procesy EÚ, ale aj samotných základných zásad, na ktorých EÚ pred päťdesiatimi rokmi vznikla.
V reformnej zmluve je totiž vyškrtnutá zásada voľnej hospodárskej súťaže z hlavného textu a odsunutá do protokolu, ktorý má tvoriť jej prílohu.
Tento krok považujem za zásadné varovanie pre všetkých demokraticky zmýšľajúcich občanov.
Dámy a páni, ak má byť projekt Európskej únie dôveryhodný, je potrebné podrobiť reformnú zmluvu referendám v členských štátoch.
Politici by mali odložiť aroganciu a pohodlie nabok.
Musia rozhodnutie z Lisabonu vysvetliť svojim občanom a získať ich pre toto rozhodnutie.
Inak sa bude priepasť medzi občanmi a politickou elitou naďalej zväčšovať.
A takáto situácia nielenže ohrozí prosperitu, ale aj prispeje k prehĺbeniu nedostatku demokracie v celej EÚ.
Vážený pán predseda, som pánovi premiérovi vďačný za to, čo dnes ráno povedal a ako som si všimol rozhodnutia hláv vlád, britskí občania a britská Konzervatívna strana majú v súvislosti s Ústavou a veľmi podobnou reformnou zmluvou rovnaké obavy.
Britský premiér sa vyjadril, že reformná zmluva nie je ústava.
Jeho partneri nesúhlasia.
Nám povedal, že Británia si zabezpečila "prípustné hranice".
V tejto otázke nášmu pánovi premiérovi rovnako ako väčšia Britov nerozumiem alebo neverím.
Tu ide o dôveru.
Náš pán premiér sa zaviazal, že uskutoční referendum - je to jeho záväzok z programového vyhlásenia počas volieb spred dvoch rokov.
Referendum o tejto Zmluve je preto potrebné nielen z politického hľadiska, ale je aj morálnym imperatívom.
Írsky predseda vlády o možných referendách cez víkend povedal: "Prečo nenechať prehovoriť ľud?
Zdá sa mi trocha znepokojujúce, že tak veľa krajín uniká pred možnosťou poskytnúť svojim občanom túto príležitosť."
Gordon Brown sa pred pár dňami vyjadril, že Zmluva označí koniec inštitucionálnej reformy EÚ v nasledujúcom desaťročí.
Počas posledných pätnástich rokov sme však mali štyri zmluvy, v ktorých sa hovorilo o reforme a pochybujem, že je možné odolať túžbe po ďalších inštitucionálnych zmenách.
Napríklad takzvaná "ratchet clause" by mohla umožniť ďalšie zrušenie národného veta členských krajín.
Na druhej strane, konzervatívna vízia Európy je zameraná na tri kľúčové oblasti - svetovú konkurencieschopnosť, svetové klimatické zmeny a svetovú chudobu.
V každom prípade blahoželám pánovi predsedovi Barrosovi najmä k jeho odhodlaniu presadzovať tieto ciele.
Možno ich však dosiahnuť prostredníctvom politickej vôle. Nevyžadujú si túto Zmluvu.
Mali by sme si pripomenúť, čo sa uvádza v Laekenskej deklarácii.
Uvádza sa v nej, že Únia má byť demokratickejšia, transparentnejšia a výkonnejšia, avšak obsahuje aj výzvu, že je potrebné aktívnejšie zapájanie občanov, nielen oznamovanie našich rozhodnutí.
Dnes ale otázka znie takto: reaguje Zmluva na Laeken?
Laeken nastolil správne otázky.
Dali sme však na ne správne odpovede?
Vážený pán predseda, úradujúcemu predsedovi Rady by som rád povedal: "Aký úžasný samit."
Nikdy som nepochyboval, že to zvládnete. Jedna vec je však nepochybovať a druhá niečo urobiť.
A vám sa to podarilo. Blahoželám vám.
Neviem, či je našim kolegom známe, že ide o historický míľnik.
Hneď v prvý deň sme získali novú Zmluvu skutočného sveta.
Viem, že maximalisti medzi nami si nemyslia, že je to najúžasnejšia zmluva, akú kedy mali, ale reálny svet predsa nie je ten najkrajší.
Takže to, čo potrebujeme je zmluva účinná, zmluva jasných hodnôt, a tú máme.
Na druhý deň, priatelia, sme dostali pokyny - prvý deň zmluvu a druhý deň pokyny - v ktorých sa uvádza, čo od nás očakávajú ľudia: reálny svet.
Na druhý deň ste povedali, že chceme, aby Európa riadila globalizáciu tak, aby sa stala humánnejšou, bola kompletnejšou, a aby stála na našich sociálnych ucelených hodnotách.
Povedali ste, že lisabonský proces sa netýka len pár jednotlivcov, ale že určuje vonkajšie smerovanie Európskej únie, ktorého cieľom nie je len to, aby bola EÚ najsilnejšou hospodárskou mocnosťou, ale aj pochopenie, že svet, založený na sociálne orientovanej trhovej ekonomike, bude súdržnejší.
A práve to vám chcem dnes zdôrazniť.
Rád by som predsedníctvu poďakoval nielen za prvý, ale aj za druhý deň práve preto, že jeho záverom sa konštatovalo, že podstatou Európskej únie nie sú trhové spoločnosti.
Sú ňou sociálne orientované trhové ekonomiky, čo znamená že v spájaní sociálnych otázok a hospodárskej konkurencieschopnosti vedieme.
Výborná práca, pán úradujúci predseda a priateľ. Dúfam, že vás tak môžem nazvať, pretože to súvisí s mojím tretím a posledným odkazom.
Umožnime portugalskému predsedníctvu zorganizovať v decembri svoj posledný samit, na ktorom toto predsedníctvo formálne podpíše Zmluvu, a zároveň, na ktorom potvrdíme, že lisabonský proces predstavuje správny smer.
Poďme teda.
Napredujme.
Lebo práve to od nás ľudia očakávajú.
- (FR) Vážený pán predseda, Európska únia bude mať novú Zmluvu. Možno však dať najavo isté sklamanie.
Sklamanie z toho, že z textu sa odstránili symboly Európskej únie, sklamanie z výnimiek, ktoré si vydobyli niektoré krajiny, najmä v súvislosti s Chartou, a nakoniec, sklamanie z úplnosti Zmluvy. Žiadam jej konečný text, s ktorým sa budú môcť občania Európy oboznámiť.
Bolo by to vhodné.
Avšak aj napriek tomu, ak budeme chcieť, Zmluva nám poskytne možnosť oživiť Európu.
Týmto textom Európska únia získa nástroje, ktoré potrebuje pre svoju ďalšiu integráciu, rozšírenie a prehĺbenie svojich spoločných politík.
Európa sa teraz môže posunúť v oblastiach energetiky, klimatických zmien, prisťahovaleckej politiky, v oblastiach boja proti terorizmu, hospodárskej koordinácie, zahraničnej a obrannej politiky a rozvojovej politiky.
Pôjde jednoducho len o otázku politickej vôle.
Nikto sa už nebude môcť vyhovárať na nedostatok inštitucionálnych druhov činností.
Teraz sa bude každý musieť postaviť tvárou v tvár svojim záväzkom. Okrem našich inštitúcií mám v tomto smere na mysli najmä členské štáty.
Je to dobrá správa pre Európu a dúfam, že bude dobrou aj pre jej občanov.
(PL) Vážený pán predseda, aj napriek pochmúrnym predpovediam a neopodstatnenej kritike Poľska počas posledných rozpráv v Parlamente, predovšetkým zo strany vedúceho predstaviteľa socialistickej skupiny v Európskom parlamente, sa lisabonský samit ukončil kompromisom.
Orgány EÚ a Poľska sa chopili potenciálu s cieľom dosiahnuť dohodu.
Zo strany Európskej únie sa Poľsku preukázalo uznanie jeho dôležitosti a potenciálu tým, že sa zvýšil počet generálnych advokátov Súdneho dvora a tým, že sa kompromis z Ioanniny zahrnul do textu zmluvy.
Musíme dúfať, že kompromis, ktorý sa dosiahol na samite, je len začiatkom konzultácií s európskymi národmi.
Návrh reformnej zmluvy EÚ je koniec koncov príliš dôležitý dokument na to, aby sa prepašoval v tajnosti politických zasadacích miestností.
Nezabúdajme na to, že predošlá verzia tejto zmluvy bola pochovaná referendami v dvoch členských štátoch.
Ak verejnosti neumožníme znova sa vyjadriť o budúcnosti EÚ porušíme nielen jednu zo základných hodnôt EÚ, ale bude to aj jasný dôkaz, že vlády sa obávajú hlasu svojich vlastných voličov.
Nech diktátori demokracie umožnia verejnosti vyjadriť svoju vôľu, čo sa týka ďalšej vízie EÚ.
Vážený pán predseda, zastupujem Škótsko.
Moja strana, Škótska národná strana, vytvára v Škótsku novú vládu a verím, že pri účasti na záležitostiach EÚ preukáže väčšiu konštruktívnosť ako vlády Spojeného kráľovstva.
Prijímam možnosť reformovať zmluvy a vytvoriť otvorenejšie, demokratickejšie, účinnejšie a spoľahlivejšie riadenie.
V zásade podporujem rozšírenie uplatňovania postupu hlasovania kvalifikovanou väčšinou a spolurozhodovanie s Európskym parlamentom, avšak istá odlišnosť, na ktorú sa správne odvolával pán Barroso, bude vždy spočívať v tom, že sa budú podporovať národné záujmy.
Nemali by sme strácať kontakt s miestnymi spoločenstvami tým, že budeme šliapať po ich záujmoch alebo tak budeme pôsobiť.
Škótsko pociťuje reálne obavy z toho, že upevnenie spoločnej politiky v oblasti rybolovu spadajúcej výlučne do právomocí zmlúv môže len zabrániť dôkladnej reforme riadenia rybného hospodárstva, ktorá je podľa mňa potrebná.
Je poľutovaniahodné, nie však prekvapivé, že vláda Spojeného kráľovstva na tento problém na samite nepoukázala.
Znova zopakujem, vláda Spojeného kráľovstva ignoruje kľúčové záujmy Škótska.
(NL) Vážený pán predseda, Ústava je mŕtva.
Nech žije Ústava!
Ako inak možno opísať to, čo sa stalo v Lisabone?
Všetci súhlasíme s tým, že táto reformná zmluva je takmer klonom Ústavy, ktorú odmietli Francúzi a Holanďania, že je, ako povedal Valéry Giscard d'Estaing, ešte nezrozumiteľnejšia ako originál.
A nakoniec nám hovoríte, že referendám sa musíme za každú cenu vyhnúť.
V porovnaní s rokom 2005 tu je skutočne jedna odlišnosť.
Francúzi, Holanďania a ostatné európske národy tentoraz nedostali šancu vyjadriť svoj názor.
Príklad tohto pohŕdania demokraciou možno nájsť vo vyjadreniach pani komisárky Wallströmovej, ktorá má stále veľa rečí o prekonávaní priepasti medzi Európou a jej občanmi.
Nalieha na národné parlamenty, aby tento text čo najrýchlejšie ratifikovali.
Lenže skutočná úcta k demokracii znamená, že občania všetkých členských štátov EÚ dostanú možnosť vyjadriť svoje názory na Zmluvu, na text, ktorý v mnohých ohľadoch narúša suverenitu národných štátov viac ako v súčasnosti.
Zodpovední by sa nemali sťažovať, keď sa v ďalších európskych voľbách tento strach občanov postaví proti oficiálnej Európe.
(DE) Vážený pán predsedajúci, vážení páni, vaša úloha v súčasnom období naozaj nie je jednoduchá.
V krajinách, v ktorých malo dôjsť k referendu, ako napríklad v Spojenom kráľovstve alebo v mojej krajine, v Rakúsku, je Zmluva vykreslená len ako nepodstatný detail, ako rozšírenie čohosi iného.
V iných krajinách, ako napríklad v Nemecku, sa hovorí o úplnej reorganizácii Spoločenstva, o historickom prelome.
Kde je teda pravda?
Myslím, že pri tejto príležitosti by sme si mali znova pripomenúť slová a veľmi presné úslovia bývalého prezidenta Západného Nemecka, pána Romana Herzoga, ktorý koniec koncov predsedal konventu zodpovednému za predloženie Charty základných práv, a ktorý povedal, že Ústava EÚ narúša demokraciu.
Teraz tu máme niečo podobné vo forme reformnej zmluvy.
Ak nechcete, aby bola narúšaná, ak nechcete, aby demokracia vyhasla, majte aspoň toľko politickej slušnosti, aby ste umožnili referendá tak, ako v minulosti, v prípade Zmluvy o Ústave pre Európu, dokonca aj v Španielsku a Luxembursku.
(NL) Vážený pán predseda, pán predseda Komisie, pán úradujúci predseda Rady, dámy a páni, keď sa pozerám na zmeny v reformnej zmluve, ktoré sa týkajú oblastí ako migrácia, poľnohospodárstvo, polícia a súdnictvo a na rozhodnutia týkajúce sa vysokého predstaviteľa pre spoločnú zahraničnú a bezpečnostnú politiku, Charty základných práv, eurozóny a rozhodnutia týkajúce sa sociálneho trhového hospodárstva, ktoré sa po prvý krát stáva cieľom, a ďalej rozhodnutia, ktoré sa týkajú medzištátnej solidarity v oblasti energetiky, je mi jasné, že táto Zmluva je postavená na výsledkoch dohovoru a júnového samitu a ustanovuje viac vplyvu a oveľa viac demokracie ako politické inštitúcie.
Odteraz bude Únia z vonkajšieho i vnútorného hľadiska lepšie pripravená odpovedať na otázky, ktoré od nej ľudia očakávajú.
Z tohto hľadiska by som rada zablahoželala predsedníctvu Rady k príprave programu.
Pán úradujúci predseda, tým že ste na svojom samite umožnili nielen rozhodnúť o Zmluve, ale aj vymeniť si názory o probléme našej generácie, o globalizácii, ste vyslali dôležitý signál.
Koniec koncov, nie sú dôležité inštitúcie, ktoré sa zaoberajú len sami sebou, ale ich politiky.
A táto skutočnosť vo mne vyvoláva otázku pre pána predsedu Komisie.
Myslíte, že v období od dnešného dňa po konečnú ratifikáciu Zmluvy je možné skutočné odvážne zákonodarstvo, alebo vám proces ratifikácie spôsobuje strach z toho, že sa nemôžete voči ľuďom prehrešiť, a že sa musíte obmedzovať len na "opatrnícke činy"?
Alebo inými slovami, môže Európa konkrétnych projektov v roku 2008 naďalej fungovať?
Na záver mám ešte dve stručné otázky pre Radu.
Pán úradujúci predseda, požiadali ste hlavy štátov alebo vlád, aby prijali osobný politický záväzok s cieľom doviesť proces ratifikácie vo svojich krajinách do úspešného konca?
Pevne verím, že áno.
Druhá otázka, kedy bude k dispozícii koordinovaný text týchto zmlúv?
Napokon, zmluva, ktorej súčasťou sú ciele byť transparentnou a jednoduchou, musí byť už len z úcty k ľuďom zrozumiteľná.
Vážený pán predseda, ďakujem vám a pán úradujúci predseda a pán predseda Komisie, vopred ďakujem za odpovede na moje otázky.
(DE) Vážený pán predseda, máme lisabonskú stratégiu a dúfajme, že sa nám podarí mať aj Lisabonskú zmluvu, a že Európa vďaka obom textom pokročí.
Tento Parlament, a najmä Výbor pre ústavné veci, bojoval a pracoval na novej európskej zmluve sedem rokov.
Samozrejme, nemáme ústavu, ale tvrdíme, že táto reformná zmluva je pokroková po všetkých stránkach.
Nie je jediný bod, v ktorom by sme v porovnaní s Nice zaostávali.
Všetko napreduje a vedie nás do Únie 27 štátov.
Túto skutočnosť potrebujeme dať najavo aj občanom mimo Únie.
Novou Zmluvou víťazia Európania.
Existujú rozmanité formy priamej a nepriamej účasti v európskej politike a my sme v situácii, keď musíme rýchlejšie a účinnejšie vyriešiť problémy, o ktorých sa tu hovorilo.
Víťazmi sú aj snemovne občanov v Európe, národné parlamenty a táto snemovňa Európanov, tento Parlament. Demokracia teda nie je narúšaná, ako bolo práve povedané.
Je to úplný nezmysel. Naopak, touto Zmluvou môžeme v skutočnosti európsku demokraciu naplniť.
Táto dohoda bola štvrtá v poradí.
Dúfam, že v súvislosti s touto záležitosťou sa členské štáty zišli posledný krát.
Teraz je potrebné vynaložiť všetku energiu na ratifikáciu.
Dúfam, že žiadna z krajín ju nebude negovať.
Pre Zmluvu je to možno posledná šanca.
Každým "nie" by si konkrétna krajina zapríčinila izoláciu, možno dokonca až vylúčenie.
Dúfame, že nič podobné sa nestane, Všetka energia by mala smerovať k ratifikácii, a tak budeme mať Zmluvu do roku 2009.
(IT) Vážený pán predsedajúci, dámy a páni, na stene v milánskom metre bol veľmi duchaplný a cynický slogan, ktorý znel: "budúcnosť už nie je to, čo bývala", podobne ako počasie či jedlo.
Žijeme v časoch, keď už mladšie generácie na rozdiel od svojich rodičov v minulosti neveria, že budúcnosť bude lepšia.
Často počujeme ľudí hovoriť, že "Európa už nie je to, čo bývala."
Na našom kontinente sa objavuje a rozmáha nacionalistický, protieurópsky spôsob myslenia, ktorý podporuje suverenitu.
Aj dnes ráno sme boli v tejto snemovni jeho svedkami.
Som presvedčený, že výsledok lisabonského samitu je dôležitý. Avšak dôležitejšia ako jeho obsah, ktorému možno stále vytknúť priveľa výnimiek a klauzúl, a ktorý je ešte vždy príliš zložitý, je rýchlosť, akou sa k tomuto výsledku dospelo, a ktorá vysiela verejnej mienke pozitívny signál.
Parlament, Komisia a Rada však majú ďalších 18 mesiacov na to, aby po období krízy verejnú mienku vzkriesili.
Všetci, alebo aspoň väčšina z nás v tomto Parlamente verí, že Európa je riešením a nie príčinou obáv z globalizácie, a že spoločné riešenie problémov týkajúcich sa prisťahovalectva, klimatických zmien, inovácie a výskumu nás posilní.
Je to názor väčšiny poslancov Európskeho parlamentu.
Máme 18 mesiacov, aby sme o tom pred európskymi voľbami presvedčili 500 miliónov občanov žijúcich v Európe.
- (IT) Vážený pán predsedajúci, dámy a páni, lisabonský samit dospel k jedinému výsledku: oddialil občanov Európy od Európskej únie a poskytol viac priestoru lobistom a technokratickým silám.
Vízia, za ktorú bojujeme, vízia Európy národov a regiónov, sa vzďaľuje čím ďalej, tým viac.
Dokonca aj v našom Parlamente. Kde sú Korzičania, obyvatelia údolia Aosty, Baskovia, kde sú bretónski separatisti, Alsasania?
Je hanba, že pri rozdeľovaní kresiel by malo našu krajinu, ktorú zastupuje rozhorčený predseda vlády pán Prodi, poraziť Francúzsko.
A ani to nestálemu pánovi Prodimu, ktorý bol v Lisabone úplne stratený a dezinformovaný, ako Alica v krajine zázrakov, nestačilo.
Taliansko vďaka pánovi Prodimu vylúčili z vyhlásenia, zo spoločného vyhlásenia, ktorým Francúzsko, Nemecko a Spojené kráľovstvo správne požiadali Európu, aby prijala opatrenia s cieľom vyhnúť sa ďalším finančným otrasom v dôsledku krízy na trhu rizikových hypotekárnych úverov v USA.
Pán Prodi podľa vyhlásení, ktoré poskytol tlači o celosvetovej finančnej kríze, tvrdí, že nerozumie podstate stanoviska Európy k problematike pôžičiek.
Bývalý konzultant banky GoldmanSachs a bývalý predseda Komisie by sa občas mohol správať ako bývalý konzultant medzinárodnej banky, on však nemá v úmysle zaoberať sa vážnymi následkami pre talianske rodiny, vrátane rodín na severe, ktoré sú zavalené poplatkami, a ktoré žijú od výplaty k výplate.
(predsedajúci prerušil rečníka)
(ES) Vážený pán predsedajúci, pán úradujúci predseda Rady, pán predseda Komisie, hovorca mojej skupiny, pán Daul, uviedol, že skupina Európskej ľudovej strany, (kresťanských demokratov) a Európskych demokratov vyjadrila spokojnosť s tým, že sme sa dostali z bezvýchodiskovej situácie, nevyjadrila však nadšenie.
Dôvodom je nie veľmi proeurópska atmosféra, ktorá panuje medzi vládami, a ktorá je v protiklade s výsledkom prieskumu, o ktorom hovoril pán Barroso v súvislosti s vôľou európskeho ľudu. Ďalším dôvodom je to, že Lisabonská zmluva nakoniec obsahuje požiadavky šité na mieru vlád, ktoré chcú čím ďalej tým viac pre seba a čím ďalej tým menej pre Európu.
Pán úradujúci predseda Rady, poukázali ste, a ja by som vám rád poblahoželal k dohode, ktorá bola dosiahnutá, pretože by som rád zdôraznil, že podľa mňa je dohoda pre vyviaznutie zo slepej uličky dôležitá, poukázali ste na tri otázky, ktoré by som rád zdôraznil.
Po prvé, myslím, že je veľmi dôležité v tomto Parlamente formálne vyhlásiť Chartu základných práv.
V Nice sa to nestalo, odohralo sa to v tajnosti.
Vyhlásme ju verejne, pretože Charta základných práv, či už s výnimkami alebo bez nich, je DNA Európanov.
Po druhé, pán úradujúci predseda, znepokojuje ma rozdelenie miest v Európskom parlamente, pretože ste prijali niečo, čo porušuje zásadu zakotvenú v Zmluve, degresívnu proporcionalitu.
Dostane sa až do Parlamentu?
Uvidíme, čo budeme robiť, ste si však veľmi dobre vedomý toho, že to, čo ste prijali, degresívnu proporcionalitu neumožňuje.
Nakoniec, vysoký predstaviteľ.
Myslím, že sa vám podarilo dosiahnuť dobrú dohodu, ale zároveň si myslím, že otázky predsedu Rady, vysokého predstaviteľa a predsedu Komisie sú súčasťou balíka, ktorý bude potrebné prediskutovať v Parlamente.
Súhrnne povedané pán predseda, myslím, že Paul Valéry, ktorý bol veľkým básnikom, a preto aj veľkým Európanom, napísal, že báseň nie je nikdy dopísaná, jej písanie sa dá len prerušiť.
Európu budeme budovať stále.
V tomto prípade sme sa v záujme konsenzov zriekli niektorých pokrokov Zmluvy o Ústave pre Európu, avšak budeme tu, aby sme o ne naďalej bojovali.
Vyjadrili sme ich podporu aj v jednej vete preambuly, ktorú sa iróniou osudu podarilo pred plameňmi uchrániť: čoraz užší zväzok európskych národov.
To je náš cieľ, pán predsedajúci.
(NL) Vážený pán predsedajúci, aj Holandsku sa v sobotu ráno po dosiahnutí dohody uľavilo, a som presvedčený, že sa tak stalo vďaka pánovi úradujúcemu predsedovi Rady.
Nová Zmluva umožní Európskej únii robiť pokroky.
Únia bude rozhodnejšia a demokratickejšia.
Európska únia sa znova postavila na vlastné nohy.
Teraz sa už môže plne sústrediť na svoju základnú úlohu, na prácu s programom zaoberajúcim sa otázkami počnúc ďalším rozvojom sociálnej Európy až po lepšie usmerňovanú zahraničnú politiku.
Takto sa aj najskôr dostane bližšie k svojim občanom.
Moja krajina, Holandsko, bola svedkom rozsiahlych diskusií o povahe Zmluvy, ktorá bola prijatá, aj o jej odlišnostiach od Zmluvy o Ústave pre Európu, ktorú krajina v referende odmietla.
Došli sme k záveru, že ide o také rozdiely, že ďalšie referendum nie je potrebné.
Novej Zmluve chýba ústavná povaha pôvodnej, preto ani my nepotrebujeme ďalšie referendum.
V tomto prípade pôjde len o bežnú parlamentnú ratifikáciu.
Reformy, o ktorých sa rozhodlo, najmä tie, ktoré sa týkajú práv Európskeho parlamentu, majú našu plnú podporu, pretože v rovnováhe medzi členskými štátmi a európskymi inštitúciami predstavujú významný pokrok bez zásadných zmien.
Väčšia Únia potrebuje iné, komplexnejšie pravidlá.
Našťastie, všetky členské štáty sa teraz poponáhľajú s ratifikáciou, takže v roku 2009 môžeme všetci začať s novými pravidlami, a pokračovať v plnení základnej úlohy Únie vo všetkých oblastiach, v ktorých to naši občania očakávajú.
(PL) Vážený pán predseda, úvodom by som sa rád pripojil k vyjadreniu obrovskej vďaky portugalskému predsedníctvu.
Dosiahol sa značný úspech.
Európska únia potrebovala skoncovať s pocitom porážky a neúspechu, potrebovala politický rozmer. A vďaka portugalskému predsedníctvu ho získala.
Za výnimočne dôležitú považujem aj skutočnosť, že súčasťou týchto rozhodnutí je aj Charta základných práv, a rád by som na tomto mieste poznamenal, že Charta základných práv je pre Európu kompasom, inštrumentáriom.
Neviem si ani predstaviť, ako sa môže krajina, ktorá chce byť súčasťou Európskej únie zároveň dištancovať od niečoho, čo predstavuje jej morálny, filozofický a politický základ.
Môj kolega, pán Duff adresoval svoje kritické slová stanovisku britskej vlády, ktorá požadovala výnimku.
Moja pozícia je lepšia.
Poľská vláda, ktorá požadovala výnimky ako výsledok rozhodnutia, ktoré prijal poľský ľud, stráca moc.
Rád by som vyjadril obrovskú nádej, že po politických zmenách, ktoré sa v mojej krajine uskutočnili a z vernosti k poľskej tradícii solidarity, bude Poľsko dodržiavať Chartu základných práv v plnej miere.
Poľsko bude súhlasiť s Chartou základných práv v plnom rozsahu a bez výnimiek.
(FR) Vážený pán predseda, ako hovorca väčšinovej francúzskej strany, UMP, blahoželám portugalskému predsedníctvu, a teším sa z dohody o texte Zmluvy.
Poskytuje rozšírenej Európe pravidlá, ktoré potrebuje k svojmu účinnému a demokratickému fungovaniu.
Ako spoluspravodajca správy o novom zložení Európskeho parlamentu chcem vyjadriť aj radosť zo súhlasu Rady s návrhom uznesenia, o ktorom Parlament hlasoval 11. októbra.
Rada tým schválila našu definíciu degresívnej proporcionality, premenu tejto zásady na čísla, použitie údajov Eurostatu na vyhodnotenie populácií, ktoré sa budú brať do úvahy, ako aj naše želanie dosiahnuť po roku 2009 vyššiu stabilitu systému.
Súhlas Rady je viac ako 100-percentným súhlasom. Je to 101-percentný súhlas, pretože Rada pridelila bez vysvetlenia jedno kreslo Taliansku.
Táto skutočnosť ma privádza k dvom poznámkam.
Prvá. pán predseda, povedali ste, že všetkým poslancom Parlamentu ostane právo hlasovať, dokonca aj predsedovi a sedemdesiatemu tretiemu talianskemu poslancovi, na rozdiel od neustálych chýrov, ktoré šíria niektoré noviny.
Moja druhá poznámka sa týka toho, že sedemdesiate tretie kreslo pridelené Taliansku je v rozpore so zásadou degresívnej proporcionality, ktorá je súčasťou Zmluvy, navrhnutej Parlamentom a prijatej Radou.
Preto sa musíme uistiť, že rozhodnutie použiť článok 9 je pred Európskym súdnym dvorom nenapadnuteľné a z uvedeného dôvodu spravodajcovia predložia revidovaný návrh, v ktorom sa zohľadnia želania Európskej rady.
Aj vám, a samozrejme aj pánovi Severinovi, srdečná vďaka za správu o rozdelení kresiel.
Odviedli ste skvelú prácu a my s vami na 99 percent súhlasíme.
- (FR) Vážený pán predseda, "nič nie je možné bez ľudí a nič neprežije bez inštitúcií".
Sú to slová Jeana Monneta a veľmi presne sa hodia na našu situáciu.
Je teda Zmluva dokonalá?
Samozrejme, že nie.
Jean Monnet má odpoveď aj na túto otázku.
O Rímskej zmluve napísal, že sa nepýta sám seba, či by mohla byť lepšia, pretože sa týkala všetkého, čo bolo v tom čase možné a zodpovedala múdrosti doby.
1957 - 2007.
Znova podstupujeme počiatočné riziko?
Nie, samozrejme, že nie.
Tretia zmluva už nebude.
Jedna kríza stačí.
Dve, to je priveľa.
Jean Monnet ma opäť k dispozícii odpoveď: "Vždy som toho názoru, že Európa by sa mala formovať krízami, a že by mala byť výsledkom riešení týchto kríz.
A Zmluva riešením je.
Ale keďže naši britskí priatelia sú takí posadnutí výnimkami, nie každý s ňou súhlasí.
Sám žijem na polostrove, takže ostrovným povahám rozumiem.
Jean Monnet mal v roku 1951 podobnú skúsenosť s uhlím a oceľou.
Nemali záujem, dostali ponuku a až potom sa pripojili.
Spomeňte si na Tonyho Blaira.
To on podpísal Sociálny protokol Maastrichtskej zmluvy.
Sme si istí, že náš britský kolega v týchto dňoch podpíše Chartu základných práv.
Buďme trpezliví a spomeňme si na čínskeho diplomata, ktorý raz povedal, že oceňuje múdru zdĺhavosť budovania Európy.
Pokračujme.
Samozrejme by som rád skončil blahoželaním portugalskému predsedníctvu, a pretože som francúzsky poslanec Európskeho parlamentu, som hrdý na svojho portugalského predsedu a na okolnosti, vzhľadom na ktoré sa zdá, že v súčasnosti máme dvoch za cenu jedného.
(DE) Vážený pán predseda, dámy a páni, Európa sa dostala z neriešiteľnej situácie jedným šmahom.
Nová Európska únia bude aktívnejšia, demokratickejšia a transparentnejšia a bude schopná úspešnejšie plniť svoje povinnosti doma i vo svete.
To je pozitívne a z tohto hľadiska patrí portugalskému predsedníctvu gratulácia.
Dúfam, že mi ako Nemcovi prepáčite, ak s hrdosťou poznamenám, že na začiatku cesty do Lisabonu tu bolo nemecké predsedníctvo Rady.
Ešte sa nevyriešili všetky problémy.
Ukázala to absurdná epizóda okolo sedemstopäťdesiateho prvého kresla v Parlamente a okolo hlasovacieho práva predsedu.
O tom, že Rada nie je oprávnená odňať zvolenému poslancovi právo hlasovať bez ohľadu na jeho funkciu v Parlamente, by sa vôbec nemalo diskutovať.
Som vďačný, že predseda aj zástupcovia Parlamentu k uvedenej situácii zaujali na medzivládnej konferencii pohotové a jasné stanovisko.
Aj napriek tomu však máme problém.
Týka sa zloženia Parlamentu, ktoré je počnúc rokom 2014 nejasné.
Som presvedčený, že nájdeme systém, ktorý nám umožní určovať a riadiť zloženie Parlamentu na základe objektívnych kritérií a bez ohľadu na politické vrtochy.
Rada nemôže účinne rozdeľovať kreslá v Parlamente ako by bola pánom statku.
Túto situáciu musíme do roku 2014 vyriešiť.
Doteraz zrejme nebol náležitým spôsobom uznaný ešte jeden dôležitý pokrok, posilnenie zásady subsidiarity.
V zapájaní národných parlamentov do zodpovednosti za európsku legislatívu v medziach subsidiarity je to veľmi dôležitý krok.
Subsidiarita a jej vyžadovanie Spoločenstvo posilňujú a nie oslabujú, pán predseda Komisie.
Aj o to by sme sa mali v budúcnosti usilovať.
Národné parlamenty môžem len požiadať o dôkladné využitie týchto príležitostí!
(potlesk)
Vážený pán predseda, aj ja vítam túto dohodu, ktorá okrem niektorých zvláštností, ako napríklad dodatočné miesto v Parlamente pre Taliansko, predstavuje kvalitný balík hodný ratifikácie, ktorý umožní lepšie fungovanie Európskej únie a zvýši aj jej demokratickú zodpovednosť.
Počas minúty, ktorú ešte mám, mi dovoľte zaoberať sa druhým hľadiskom.
Pán Kirkhope sa práve opýtal, či sme už odpovedali na otázky, ktoré boli nastolené v Laekene, a ktoré sa týkali vyššej demokratickej zodpovednosti EÚ a toho, či je bližšie k svojim občanom.
Povedal by som, že sme v týchto oblastiach určite pokročili.
Zapamätajme si jedno: keď Zmluva vstúpi do platnosti, nebude možné prijať žiadny európsky právny predpis bez toho, aby sa predtým nepodrobil preskúmaniu zo strany všetkých národných parlamentov, ďalej schváleniu Radou ministrov zloženou z ministrov členských štátov, ktorí sa zodpovedajú spomínaným národným parlamentom a napokon, Európskym parlamentom, ktorého poslanci sú volení priamo občanmi na to, aby sa zaoberali európskymi záležitosťami na úrovni Európy.
Ide o úroveň zodpovednosti, ktorá neexistuje v žiadnej inej medzinárodnej štruktúre.
Pozrite sa na Svetovú obchodnú organizáciu.
Pozrite sa na MMF.
Pozrite sa na Svetovú banku.
Pozrite sa na OECD Ani jedna z organizácií, ktorá je na vyššej ako štátnej úrovni, nemá takýto stupeň demokratickej zodpovednosti.
Tí, ktorí sa obávajú o demokratickú zodpovednosť v medzinárodných štruktúrach, by sa mali sústrediť na tieto inštitúcie a organizácie.
Mali by sme byť hrdí na to, čo v našej demokratickej Európskej únii dosahujeme.
(PL) Vážený pán predseda, naozaj máme novú Zmluvu a už len samotná skutočnosť, že ju máme, je dôvodom k spokojnosti.
Je tu však ešte niečo oveľa dôležitejšie. Fakt, že je to dobrá zmluva.
Je dobrá, pretože reaguje na výzvy, ktorým dnešná Európa čelí.
Navyše, plní ciele, ktoré boli pred šiestimi rokmi zaznamenané ako záväzky v Laekenskej deklarácii.
V súlade s týmito cieľmi Zmluva upravuje a zjednodušuje inštitucionálny rámec a právny systém Únie.
Európsku úniu demokratizuje okrem iného aj posilnením legislatívnej úlohy nášho Parlamentu.
Približuje Úniu jej občanom a jedným zo spôsobov je iniciatíva občanov.
Otázne je, či bude Únia v dôsledku Zmluvy vo svete dôležitejšia a či bude konať účinnejšie.
Nezáleží to však len od inštitúcií, ktoré sa na základe Zmluvy zaviedli alebo upravili. Závisí to predovšetkým od politickej vôle hláv členských štátov.
Ak bude chýbať, bude celá inštitucionálna reforma nanič.
Aby sa Zmluva nestala zákonom, dokumentom odsúdeným na zánik, rád by som vás požiadal, aby ste boli počas jej podpísania a po jej ratifikácii spoločenstvom s politickou vôľou.
Vážený pán predseda, text reformnej zmluvy prijatý na lisabonskom samite je jasným pokrokom, napredovaním v histórii európskej integrácie. Rád by som ho nazval európskym zjednotením.
Preto je potrebné vyjadriť spokojnosť s ním.
Avšak, akokoľvek dôležitý sa môže tento krok zdať, nie je posledný.
V najbližšom období je dôležité, aby Zmluvu ratifikovalo všetkých 27 členských štátov.
Teraz by malo byť každému jasné, že neexistoval žiaden plán B a nie je ani plán C. Zo strednodobého a dlhodobého hľadiska musíme pokračovať v potrebných reformách a politikách, kým v rámci európskej nadnárodnej demokracie nedôjde k úplnému súladu medzi históriou a geografiou Európy.
V tejto chvíli úľavy je veľmi dôležité zbaviť sa aj akejkoľvek demokratickej pretvárky a zavádzania a pripustiť, že v tomto zložitom svete si politické riadenie, viac ako kedykoľvek predtým, vyžaduje odborné znalosti, ktoré by nemali podliehať referendu.
Od ľudí máme žiadať odpoveď "áno" alebo "nie" na zásadné a hlavné otázky a nie na náročné otázky technického charakteru alebo zložité kompromisy.
Pri ostatných otázkach musíme konať v súlade so zásadou voľného mandátu.
Na druhej strane musíme priznať, že pokrok, ktorý dnes oslavujeme, sme dosiahli na úkor transparentnosti a úprimnosti.
Priepasť medzi národmi a nami, politickými vodcami ostáva po Lisabone rovnaká ako pred ním.
Kým nepreklenieme túto priepasť, nemáme dôvod na oslavu.
(CS) Vážený pán predseda, ako bývalý člen Konventu o budúcnosti Európy, ako jediný poslanec Európskeho parlamentu, ktorý sa zúčastnil na rokovaniach a ako presvedčený odporca Ústavy od samotného počiatku s radosťou konštatujem, že v Lisabone aspoň do istej miery zvíťazil zdravý rozum.
Koncepcia Zmluvy o Ústave pre Európu bola chybná od samého počiatku.
Som rád, že sa od nej upustilo a som rád, že k tomu prispela aj moja krajina.
EÚ nie je štát a nikdy ním nebude. Preto nemôže mať ústavu.
Musí byť založená na medzivládnej zmluve, kde ostanú členské štáty, národné štáty, základnými kameňmi celého procesu európskej integrácie.
Čo sa týka obsahu, každému z nás sa páčia alebo nepáčia isté jeho hľadiská.
Na jednej strane, ja osobne som nadšený posilnením úlohy národných parlamentov a národných vlád prostredníctvom takzvanej klauzuly flexibility.
Na druhej strane však mám výhrady voči obmedzeniu práva národného veta.
Som však realista a viem, že sme dosiahli hranice možného.
Za dôležitú ale považujem skutočnosť, že po prvýkrát v histórii EÚ sa musel umelý koncept vypracovaný na zelenom stole po odskúšaní v reálnej situácii do istej miery prepracovať.
A to vo mne živí nádej, že EÚ aj v budúcnosti ukáže, že sa dokáže odvrátiť od koncepcií, ktoré sa neosvedčili, ku ktorým napríklad podľa mňa patrí päťdesiatročný zastaralý federalistický model.
Som presvedčený, že EÚ bude schopná vydať sa na cestu skutočnej, flexibilnej, decentralizovanej a medzivládnej organizácie, ktorá je dokáže čeliť výzvam 21. storočia.
Vážený pán predseda, dúfam, že Parlament nepodľahne pokušeniu oživiť v súčasnosti už mŕtvu ústavnú myšlienku, pretože tým by len dokázal, že je odtrhnutý od reality.
(PL) Vážený pán predseda, myslel som, že uplynulý týždeň skončí menej úspešne.
Po prvé, na lisabonskom samite sme prijali novú reformnú zmluvu. Je to obrovský úspech a srdečne blahoželám pánovi premiérovi Josému Sócratesovi, pánovi predsedovi Barrosovi a vlastne nám všetkým.
Jej prijatie sa zaobišlo bez pokusov o vetovanie a bez sporov o jej konečnú verziu.
Podľa mňa to znamená, že Európska únia sa dostala z ústavnej krízy.
Po druhé, mám dobré správy aj zo svojej krajiny. Zbavenie moci protieurópsky orientovanej a silne pravicovej vlády posledných rokov je nesporný úspech.
Stanovisko Poliakov potvrdzuje to, čo som uviedol už veľakrát. Ich väčšina podporuje Európsku integráciu, želajú si, aby bolo Poľsko partnerom a nie odporcom Európskej únie.
Podobné udalosti sú v súvislosti s budúcnosťou nášho spoločného európskeho projektu bezpochyby dôvodom k optimizmu.
Som presvedčený, že Európska únia je pripravená čeliť výzvam budúcnosti. Ako poznamenal pán Sócrates, Únia je teraz silnejšia a vnútorne súdržnejšia štruktúra.
V medzinárodných celosvetových vzťahoch je pri rokovaniach rozhodne silnejším partnerom. Miesta úradujúceho predsedu a vysokého predstaviteľa pre spoločnú zahraničnú a bezpečnostnú politiku predstavujú potenciálnu zbraň, ktorá môže po vhodnom rozostavení kladne upevniť obraz o Európskej únii.
Navyše, jedným z najdôležitejších úspechov tejto dohody je, že Charta základných práv nadobudla právne záväzný charakter.
Dúfam, že nová poľská vláda stiahne rozhodnutie vylúčiť poľských občanov z ustanovení hlavy IV s názvom Solidarita.
V tejto hlave sa nachádzajú ustanovenia týkajúce sa práv zamestnancov a odborových zväzov, ktoré sú pre poľskú a európsku ľavicu obzvlášť dôležité.
Vážený pán predseda, rád by som zablahoželal portugalskému predsedníctvu k výsledku, ktorý je za týchto okolností vynikajúci.
Musíme však myslieť na jedno: ešte vždy máme pred sebou hlavný cieľ Konventu o budúcnosti Európy, ktorým je preklenúť priepasť medzi inštitúciami a európskymi občanmi.
V súčasnosti máme prostriedky potrebné na uplatňovanie našich spoločných európskych politík.
Potrebujeme však politickú vôľu a odhodlanie.
V súčasnosti sa všetko zameriava na uplatňovanie a pokiaľ ide o uplatňovanie Lisabonskej zmluvy malo by byť založené na dvoch zásadách. Prvou z nich je subsidiarita.
Určenie kompetencií EÚ je očividne veľmi povzbudivý úspech, ktorý je spojený s dôležitejšou úlohou a väčšou zodpovednosťou zo strany národných parlamentov, pretože naši občania by si mali uvedomovať, že Európske spoločenstvo bude účinne riešiť problémy spoločenstiev a zároveň sa zdrží zasahovania v oblastiach, v ktorých to nie je potrebné.
Druhá zásada sa týka solidarity, ktorá je hlavnou hodnotou Európskeho spoločenstva.
Dohoda o degresívnej proporcionalite pri zostavovaní budúceho Európskeho parlamentu je jasným prejavom solidarity, za čo som vďačný.
Ďalšou veľmi dôležitou skúškou solidarity bude spoločná európska zahraničná politika v oblasti energetickej bezpečnosti, ktorú Európsky parlament navrhol minulý mesiac vrátane osobitného vysokého úradníka pre zahraničnú politiku v oblasti energie, ktorý by bol podriadeným vysokého predstaviteľa pre spoločnú zahraničnú a bezpečnostnú politiku.
Nakoniec by som rád citoval skvelé vyjadrenie solidarity, ktoré vyslovil minulý rok v máji v Samare za prítomnosti svojho ruského kolegu pán predseda Barroso, a ktoré znelo, že pre Európsku úniu je pri chápaní solidarity rovnako dôležité Poľsko a Estónsko ako Nemecko a Portugalsko.
(PL) Vážený pán predseda, po lisabonskom samite možno diskusiu o európskej Zmluve považovať za uzavretú, pretože v súčasnosti máme jeden hlavný cieľ, čo najrýchlejšie a čo najúčinnejšie ju ratifikovať.
Parlament tu zohráva svoju úlohu. Uvedomte si prosím, že na základe Zmluvy sme dôležitejší ako doteraz.
Potrebujeme zvážiť tri otázky: popis úlohy a povinností vysokého predstaviteľa pre spoločnú zahraničnú a bezpečnostnú politiku a spôsob jeho výberu. Pôjde o výsledok spoločného rozhodnutia s Európskou radou z 1. januára 2009.
Na toto spoločné rozhodnutie sa potrebujeme pripraviť vo viacerých oblastiach, predovšetkým v oblasti bezpečnosti a správy súdnictva.
Po tretie, musíme uskutočniť politickú rozpravu s cieľom vytvoriť konečnú verziu zásad, v súlade s ktorými bude konať predseda Parlamentu s osobitným dôrazom na svoj vzťah k Európskemu parlamentu.
Najdôležitejšia vec je však ratifikácia, ktorá vo veľkej miere závisí od nás, od poslancov Európskeho parlamentu.
V jednotlivých krajinách sa uskutoční rozličnými spôsobmi.
Musíme nájsť spôsob ako presvedčiť občanov, že nejde len o úspech Únie, o úspech politikov, ale predovšetkým o úspech ich všetkých.
To je naša najdôležitejšia úloha - ratifikácia.
Ďakujem a blahoželám.
úradujúci predseda Rady. - (PT) Vážený pán predseda, dámy a páni, rád by som poďakoval za vynikajúcu rozpravu o samite a Lisabonskej zmluve.
V prvom rade, aj napriek všetkým vyjadreným názorom, jedna vec sa novej Zmluve nedá poprieť - Európa je v dôsledku tejto Zmluvy silnejšia.
Potvrdzujú sa v nej európske hodnoty, správne hodnoty, ktoré boli vždy základom projektu európskej integrácie.
Rovnako vyzdvihuje európske hospodárstvo a vytvára pre Európu podmienky umožňujúce lepšie zohrávať svoju úlohu vo svete.
Ako mnohí poznamenali, ide o Zmluvu, ktorá demokratizuje európske inštitúcie a politické činnosti Európy.
Vyzbrojuje Európsku úniu 27 štátov na účinnejšie rozhodovanie.
Tí, ktorí majú v obľube demokraciu majú v obľube aj to, keď sa demokracia cení ako postup umožňujúci účinné rozhodovacie procesy. Všetci, ktorí sledujú politický život Európy vedia, že Európa účinnejšie rozhodovacie procesy potrebovala.
Nakoniec by som rád každému kto pochybuje o Zmluve a potenciáli Európy poradil, aby sa zobudil a začal uvažovať reálne. Svet už v súvislosti so Zmluvou konečné rozhodnutie prijal.
Európa zosilnela, zvýšila svoju schopnosť reagovať na celosvetové výzvy, reagovať na strategické výzvy a od Lisabonu sa svet pozerá na Európu v nádeji, že sa znova chopí svojej úlohy v ňom.
Nie, táto Zmluva je pre nás pokrokom.
Niektorí už o Európe povedali: nie, nepochybujte, zobuďte sa, sme silnejší.
Európa je od lisabonskej dohody sebavedomejšia, už dokáže zaujať postoj k budúcnosti, a môže prejsť z obrany do útoku.
Graham Watson bol taký milý a spomenul vo svojom vystúpení Pessou.
Rád by som mu poďakoval za láskavosť, pretože Pessoa patrí k našim najväčším básnikom a rád by som ho znova citoval. Raz hovoril o "clivote po budúcnosti".
Aj ja, ako Európan, pociťujem túto clivotu po budúcnosti, po období, keď Európa diskutovala o budúcnosti, keď preukázala vodcovstvo, pociťujem clivotu po tých dňoch a verím, že táto Zmluva poskytne Európe podmienky, aby tak mohla urobiť.
Ak dovolíte, pán predseda, rád by som objasnil dve veci. Prvá sa týka predsedu Parlamentu.
Rád by som pánom poslancom povedal, že nikoho nikdy nenapadlo, že Rada by mohla navrhnúť, aby bolo predsedovi Parlamentu odobraté hlasovacie právo. Samozrejme, že predsedovi jeho právo ostane, neviem, akým spôsobom sa zrodila táto mylná informácia.
Rada rozhodla o tom, že Parlament bude mať 751 poslancov (750 a predsedu).
Ďalej by som rád poznamenal, že doložka z Ioanniny sa vyriešila tak, ako som vždy tvrdil: Kompromis z Ioanniny musí byť právne záväzný, avšak nesmie byť súčasťou Zmluvy a riešenie, ktoré sme navrhli, vyhlásenie a protokol, je plne v súlade s mandátom, ktorý nám bol udelený.
Rovnako, ako vždy, by som aj teraz rád prejavil uznanie predošlému predsedníctvu.
Počas celého procesu týkajúceho sa tejto Zmluvy boli rozhodujúce dva okamihy.
Prvý v októbri minulého roka, keď sa Angela Merkelová rozhodla, že Zmluva bude najdôležitejšou záležitosťou jej i budúcich predsedníctiev.
Tento krok si vyžadoval politickú odvahu a z politického hľadiska bol rizikom.
Zároveň si nikto nemyslel, že bude mať veľkú šancu uspieť.
Tento okamih nazývam rozhodujúcim, pretože Európa sa potrebovala vrátiť späť k politike a k odvahe a politickému riziku.
Ako som už uviedol, je tu ešte jeden rozhodujúci okamih. Nastal, keď sme sa rozhodli využiť príležitosť poslednej Rady, nečakať do decembra a dosiahnuť dohodu už v októbri.
Vážený pán predseda, nakoniec by som rád povedal, že je rozhodne veľa takých, a sú to ľudia v Európe, ktorí v Európu nikdy neverili a sú s touto Zmluvou natoľko nespokojní, ako by boli s akoukoľvek inou zmluvou.
Sú však možno aj takí, ktorí by mali radi odlišnú zmluvu. Má význam diskutovať s nimi a oznámiť im, že v tomto stave sme mali možnosť prijať buď túto Zmluvu, alebo zotrvať v štádiu inštitucionálnej krízy.
Myslím, že všetci, ktorí si uvedomujú, že politik musí konať realisticky, a nie na základe ilúzií, podporí to, o čom sa v Lisabone rozhodlo.
Čo sa týka ratifikácie, rád by som dal jasne najavo, že je záležitosťou jednotlivých krajín.
Avšak ako demokrat nemôžem prijať to, že sú takí, ktorí žiadajú o ratifikáciu na základe výsledkov národných referend, čím oslabujú zastupiteľskú demokraciu a odmietajú legitímnosť ratifikácie parlamentmi.
(potlesk)
Som demokrat a Európa je demokratická, preto necháme na jednotlivé krajiny, aby si samé vybrali najlepší spôsob ratifikácie.
Nakoniec pán predseda, dámy a páni, áno, som veľmi hrdý, áno, som spokojný, áno, je to pre mňa česť, že sa môžem spolu s mnohými ďalšími zúčastniť na tomto historickom a rozhodujúcom okamihu, okamihu, v ktorom sa zrodila Lisabonská zmluva, pretože je znakom, že Európa dosiahne pokrok.
(hlasný potlesk)
Pán úradujúci predseda, aj ja by som rád úprimne poďakoval najmä pánovi ministrovi zahraničných vecí Luisovi Amadovi, Manuelovi Lobovi Antunesovi ako aj pánovi veľvyslancovi Mendonçovi e Mourovi a právnej službe, ktorú koordinoval Jean-Claude Pires.
predseda Komisie. - Vážený pán predseda, pani Thyssenová položila presnú otázku: je možné napredovať v období medzi súčasnosťou a konečnou ratifikáciou?
Ako som už uviedol, pri vytváraní priaznivého politického prostredia pre uľahčenie ratifikácie môžeme pomáhať dosahovaním výsledkov vo vzťahu k občanom Európy.
Bolo by chybou spomaliť prácu a nebolo by to ani v súlade s dvojúrovňovou kľúčovou stratégiou Komisie, v ktorej bolo uvedené, že je potrebné riešiť zároveň politické inštitucionálne záležitosti a dosahovať vo vzťahu k našim občanom konkrétne výsledky.
Naopak, táto Komisia, a som si istý, že aj tento Parlament, by mali byť v presadzovaní agendy európskych občanov aktívni a spolu dokonca aktívnejšími.
Druhá otázka sa týka komunikácie a demokracie.
Za približovanie a vysvetľovanie zmluvy našej verejnosti sú zodpovedné v prvom rade vnútroštátne orgány.
Je to však aj úlohou európskych inštitúcií.
Súhlasím s názorom pána Queiróa o dôležitosti Európskeho parlamentu v súvislosti s touto otázkou.
My v Komisii sme pripravení prevziať svoju zodpovednosť a úzko spolupracovať s členskými štátmi a Európskym parlamentom.
Súhlasím s poznámkami pánov Kelama a Nassauera, ktoré sa týkali subsidiarity.
Veľmi dôležité je zdôrazniť pridanú hodnotu tejto Zmluvy z hľadiska demokracie.
Robí Európu demokratickejšou a zodpovednejšou a kladie väčší dôraz na subsidiaritu.
Subsidiarita predstavuje spôsob posilnenia Európy a európskych inštitúcií a nie ich oslabenie, pretože ak budú mať bližšie k občanom, stanú sa legitímnejšími a budú mať možnosť lepšie sa rozhodovať.
Som presvedčený, ako zdôraznil pán Corbett, že vysvetlenie nového demokratického rozmeru v našom oznámení je správnym krokom.
My v Európskej únii sme hrdí, že máme tento druh demokratického systému.
Môžeme ho ešte vylepšiť, avšak na svete neexistuje žiadne iné miesto, pre ktoré by bola typická taká demokratická účasť a nadnárodná úroveň ako pre Európsku úniu.
V rámci komunikácie by sme mali objasniť aj našu zvýšenú schopnosť konať v mene občanov v oblastiach, ktoré sú v centre ich záujmu, ako ochrana klímy, energia a migrácia.
V súvislosti s uvedenými oblasťami majú naši občania konkrétne obavy a my sa s nimi potýkame.
V rámci komunikácie by sme mali zdôrazniť aj zvýšenú schopnosť konať na medzinárodnej scéne.
Nakoniec by som rád podčiarkol jeden bod, ktorý objasnil pán Poignant a za zdôraznenie dôležitosti Jeana Monneta mu ďakujem.
Je pravda, že Zmluva nie je dokonalá, ľudia však niekedy tvrdia, že sa vzdávame hodnôt a odovzdanosti svojich otcov.
Nie je to tak.
Robíme to, čo povedal Jean Monnet a veľa iných, budujeme tento spoločný projekt pas á pas, krok za krokom, a je potrebné priznať, že sa musíme odovzdať svojim občanom, aby sme splnili konkrétne úlohy a dosiahli konkrétne výsledky.
Lisabonský samit svojím zameraním na Zmluvu a inštitúcie a na druhý deň predložením postupu globalizácie a spôsobu spoločného posilnenia svojej schopnosti čeliť výzve globalizácie, skutočne pripravil program budúcnosti Európy.
Preto bol obrovským úspechom a portugalské predsedníctvo, členské štáty, Európsky parlament a Komisia by mali túto skutočnosť osláviť a hľadieť do budúcnosti s novou odvahou.
(potlesk)
Mnohokrát vám ďakujem, pán predseda Komisie.
Táto rozprava ukázala, že dokážeme veriť v budúcnosť nášho kontinentu, Európy.
V smerovaní nášho úsilia na dosiahnutie tohto cieľa by sme mali byť ešte odovzdanejší.
Veľmi pekne vám ďakujem.
Rozprava sa skončila.
Písomné vyhlásenia (článok 142)
písomne. - (FR) Moje počiatočné slová sú blahoželaním hlavám členských štátov, k historickej dohode, ktorú uzavreli v Lisabone, a ktorou sa končí dlhé obdobie inštitucionálnej neistoty.
Vítam neúnavnú odvážnu, rozvážnu a pragmatickú prácu francúzskeho prezidenta pána Nicolasa Sarkozyho a výborné nemecké predsedníctvo pani Angely Merkelovej v prvej polovici roka 2007, v priebehu ktorého postavila inštitucionálny program na nohy.
Rád by som prejavil uznanie aj výbornej a enormnej práci, ktorú vykonal pán predseda Valéry Giscard d'Estaing.
Táto dohoda nadväzuje na hlavný politický pokrok starého textu: stále predsedníctvo Európskej únie, osoba zodpovedná za európsku diplomaciu, nový mechanizmus hlasovania s rozšírením hlasovania kvalifikovanou väčšinou a súčasné rozšírenie právomocí Európskeho parlamentu. Je mi ľúto, že sa zrušili všetky symboly Európskej únie (vlajka, hymna a motto.)
Zmluva zohľadňuje aj odkazy Francúzov a Holanďanov, ktorí odmietli starú Zmluvu.
Z toho dôvodu si neponecháva formu ústavy, ktorú pôvodný text mal a nepovažuje za záväzné spoločné európske politiky tak, ako sú zakotvené v Zbierke zmlúv Európskej únie. Naopak, spoločné politiky podliehajú súčasnému fungovaniu európskej demokracie.
písomne. - (HU) To, že politici, ktorí sa zúčastnili samitu v Lisabone, si uvedomili svoju zodpovednosť a zabudli na svoje krivdy a dosiahli dohodu o Zmluve, na ktorej sa pracovalo šesť dlhých rokov, a ktorá určí budúcu tvár Európy a vytvorí rámec umožňujúci jej účinné fungovanie, považujem za zásadný krok.
Dôležité je, že proces ratifikácie tohto dôležitého dokumentu, ktorý sa má podpísať 13. decembra tohto roka, prebieha hladko aj v členských štátoch.
Je absolútne nevyhnutné, aby Európsky parlament pokračoval v záväzku podporovať reformnú zmluvu a na tomto mieste chceme znova obrátiť pozornosť členských štátov na dôležitosť procesu ratifikácie.
Maďarsko vždy plne podporovalo ústavný proces a verilo, že členské štáty skôr či neskôr nájdu spoločnú reč a budú úspešne napredovať v procese európskej integrácie.
Ako členka Výboru pre zahraničné veci Európskeho parlamentu považujem za veľmi dôležité zdôrazniť skutočnosť, že prijatý dokument môže pozitívne prispieť k zvýšeniu účinnosti zahraničnej politiky Európskej únie a rovnako môže zvýšiť jej účinnosť aj na medzinárodnej diplomatickej scéne.
Avšak reformná zmluva neprinesie zmeny len v oblasti zahraničnej politiky, ale aj v iných oblastiach nevyhnutne dôležitých pre účinné fungovanie EÚ.
Napríklad pre nový Európsky parlament a Európsku komisiu, ktoré sa zriadia v roku 2009, otvorí možnosť začať vykonávať ich činnosť účinnejším, transparentnejším a demokratickejším spôsobom.
Tento spoločný úspech si vyžadoval predovšetkým politickú vôľu s cieľom podniknúť spoločné opatrenia, preto sa zo Zmluvy tešme. Ale v záujme zaručenia úspechu tohto procesu nesmieme skončiť pri radosti.
Musíme v našich spoločných snahách pokračovať a zaručiť úspešné zavŕšenie procesu ratifikácie.
Za zatvorenými dverami v Lisabone sa rozdalo veľa darov, aby sa dosiahla dohoda o reformnej zmluve. Taliansko dostáva kreslo navyše v Európskom parlamente, Bulharsko písanie slova "evro" cyrilikou, Poľsko môže v nasledujúcich rokoch pokračovať v blokovaní rozhodovacieho procesu a Rakúsko môže vylúčiť nemeckých študentov zo svojich univerzít.
Toto handrkovanie je ako zo stredoveku a má úplne protichodný charakter ako naše snahy s cieľom dosiahnuť v Únii väčšiu transparentnosť.
Napriek tomu však môžeme byť radi, že sme nakoniec po rokoch rozpráv dali dohode konečnú bodku, pretože táto Zmluva je zlepšením súčasnej situácie.
Nie je to dokonalosť sama, ale väčšiu demokraciu v Európe zaručí.
Zaručí Európskemu parlamentu i národným parlamentom väčší vplyv a umožní európskym občanom mať na politiku priamejší dosah.
Uspokojuje potreby spoločnej energetickej a spoločnej zahraničnej politiky.
Nevyhnutné je prísne presadzovanie kodanských kritérií a nakoniec, zavedenie "oranžovej karty" prináša aj väčšiu demokratickú zodpovednosť, ktorá poskytuje národným parlamentom príležitosť namietať voči európskej legislatíve na základe zásady subsidiarity.
Pravda o reformnej zmluve je rovnaká ako pravda o Zmluve o Ústave pre Európu.
Tieto dokumenty menia medzinárodnú organizáciu akou je Európske spoločenstvo, ako aj úniu jeho členov, ktorou je Európska únia, na kontinentálny superštát.
Vplývajú aj na uznávanie tohto superštátu (pristúpením k Európskemu dohovoru o ľudských právach z roku 1950, ktorého členmi môžu byť len štáty).
Otvárajú novú cestu pre vytvorenie jednotného európskeho práva bez zapojenia členských štátov (prostredníctvom výkladu Charty základných práv Európskym súdnym dvorom).
Vymenúvaním príkladov rovnakej dôležitosti možno stráviť ešte veľa času.
Vzhľadom na túto situáciu narážame na problém záruky práv národov Európy v novom superštáte, pretože doteraz túto záruku poskytovali národom vlastné členské štáty.
Tento problém v reformnej zmluve vôbec nefiguruje.
Keďže práva národov nie sú ničím iným len ľudskými právami, ktoré sú pozdvihnuté na úroveň spoločenstva, čelíme v Európe z dôvodu projektu zriadenia superštátu kríze ľudských práv.
Z uvedeného dôvodu musíme reformnú zmluvu odmietnuť a pustiť sa do základnej práce na systéme záruky práv národov v podmienkach európskej integrácie.
V opačnom prípade Európu ohrozí ďalšia explózia totalitarizmu.
Program schôdze
Dámy a páni, so súhlasom politických skupín a v súlade s rokovacím poriadkom navrhujem zaradiť nasledujúce pozmeňujúce a doplňujúce návrhy do programu tejto parlamentnej schôdze.
Po prvé, navrhujem, aby sa hlasovanie o návrhoch uznesení predložených na ukončenie rozpravy o samite EÚ - Rusko presunuli na ďalšiu parlamentnú schôdzu v Bruseli.
v mene skupiny ALDE. - Vážený pán predsedajúci, mám procedurálnu námietku podľa článku 166 a s odvolaním na články 45, 77, 89, 113 a 155.
Včera sme prijali rozhodnutie, že prijmeme uznesenie o samite EÚ - Rusko tento týždeň a moja skupina je presvedčená, že by sme sa tohto rozhodnutia mali držať.
Viem, že ide o pokus znova o tomto rozhodnutí hlasovať, dúfam však, že Parlament bude rozumný a s takýmto obmedzeným prístupom k politike sa rozlúči.
(potlesk)
Máte ďalšie pripomienky?
v mene skupiny PSE. - (DE) Vážený pán predsedajúci, toto sa týka aj mojich kolegov poslancov.
O tejto žiadosti sme neboli informovaní.
Včera sme mali komunikačný problém.
Ani skupina Európskej ľudovej strany (kresťanských demokratov) a európskych demokratov ani moja skupina neboli o tejto požiadavke informovaní.
Z uvedeného dôvodu sme mali pocit, že sme značne prehliadaní a zdržali sme sa hlasovania.
Obaja, môj kolega pán Daul a ja, sme dnes ráno predložili návrh, že si starostlivo pripravíme vyjadrenie k uzneseniu.
Vieme o úsilí o prijatie uznesenia a prijímame ho pod podmienkou, že sa naň dôkladne pripravíme.
Po samite budeme mať aj všetky dostupné informácie, preto ten odklad návrhu až po samite.
v mene skupiny Verts/ALE. - (DE) Vážený pán predsedajúci, neviem aká intenzívna je komunikácia medzi veľkými skupinami.
Vždy sme tvrdili, že uznesenie chceme, generálni tajomníci o tom boli informovaní.
Uviedli sme, že ak sa vyslovíte proti, vykonáme tak počas hlasovania v pondelok ráno, na čo máme právo.
Dohodli sme sa takto, a ak sa k vám táto informácia nedostala, nie je to náš problém, ale váš.
Čo sa týka obsahu, v Rusku sa nedávno prijal napríklad nový zákon proti extrémistom, ktorý očividne obmedzuje slobodu tlače a slobodu prejavu.
Z uvedeného dôvodu chceme prijať uznesenie ešte pred samitom a jeho prostredníctvom umožniť EÚ vyjadriť svoje stanovisko k situácii v Rusku.
Budeme schopní vypracovať uznesenie aj na základe výsledkov samitu, avšak tento Parlament, ktorý chce byť politický, by mal konať v súlade s politickou slobodou prejavu väčšiny aj pred samitom s cieľom ukázať Rusku, čo si myslíme o slobode a demokracii tu, v Európskom parlamente.
(potlesk)
(DE) Vážený pán predsedajúci, všetci plne súhlasíme.
Pán Cohn-Bendit dal jasne najavo názor nás všetkých.
V tomto Parlamente však máme rokovací poriadok nielen preto, aby sme ľudí týrali, ale preto, lebo aj väčšie skupiny s viac ako 200 členmi majú rovnaké problémy ako vy. Ich rozsah je možno väčší, pán Cohn-Bendit, ako vo vašej menšej skupine a týkajú sa predovšetkým schopnosti vzájomnej diskusie.
Po zrátaní poslancov zo skupiny Európskej ľudovej strany (kresťanských demokratov) a Európskych demokratov a poslancov mojej skupiny je v tomto Parlamente viac ako 450 poslancov, ktorí potrebujú istý čas na konzultáciu.
Z uvedeného dôvodu by som rád navrhol to, čo už uviedol pán Cohn-Bendit, aby sme Rusku dali najavo, že zákon považujeme za neprimeraný, a že by sa mal stiahnuť, Komisia a Rada majú možnosť znova sa vyjadriť k tejto otázke.
S určitosťou ide o vyjadrenie vôle celého Európskeho parlamentu, ktorá bola daná jasne najavo počas tejto diskusie.
Avšak uznesenie, ktoré má 60 - 70 bodov bude účinné, len vtedy, ak bude možné aspoň stručne ho prediskutovať.
Preto žiadame rozpravu, návrh uznesenia a potom, na ďalšom rokovaní, hlasovanie.
Skutočne ide o spravodlivý kompromis.
Preto ho, prosím, schváľte!
Dámy a páni, podľa nášho rokovacieho poriadku je námietka, ktorú vzniesol pán Watson, opodstatnená a je v rokovacom poriadku pevne zakotvená.
Je však zrejmé, že názory na tento problém sa rôznia.
V súlade s rokovacím poriadkom túto otázku vyriešime jediným možným spôsobom, založeným na suverenite Parlamentu.
Z uvedeného dôvodu budeme hlasovať dvakrát: prvé hlasovanie bude o tom, či o tejto otázke chcete hlasovať.
V prípade záporného výsledku hlasovania nebudeme program meniť a žiadne pozmeňujúce a doplňujúce návrhy nebudú.
Ak sa rozhodnete, že hlasovať chcete, budeme hlasovať o tom, či sa hlasovanie o návrhoch uznesení odloží alebo nie.
Preto dávam hlasovať o tom, či si Parlament želá hlasovať o tejto veci.
(Parlament sa rozhodol o veci hlasovať)
Následne dávam hlasovať o návrhu, s ktorým som vás oboznámil, konkrétne o presunutí hlasovania o návrhoch uznesení o samite EÚ - Rusko na ďalšiu parlamentnú schôdzu v Bruseli.
Kto bude hlasovať za, bude za presunutie hlasovania na ďalšiu parlamentnú schôdzu a kto proti, bude hlasovať za to, aby program ostal nezmenený.
(Parlament schválil návrh)
Po druhé, navrhujem, aby nasledujúce dve správy, ktoré sú v programe naplánované s rozpravou na štvrtok medzi 15.00 hod. a 16.00 hod presunuli bez rozpravy priamo do hlasovania o 12.00 hod.
Ide o správu Margie Sudreovej v mene Výboru pre rybné hospodárstvo o upravenom návrhu na nariadenie Rady o uzatvorení Dohody o partnerstve v sektore rybolovu medzi Európskym spoločenstvom a Madagaskarskou republikou - C6-0064/2007 - a
správu Emanuela Jardima Fernandesa v mene Výboru pre rybné hospodárstvo o návrhu nariadenia Rady o uzatvorení Dohody o partnerstve v sektore rybolovu medzi Európskym spoločenstvom a Mozambickou republikou - C6-0284/2007 -.
V prípade, že nie sú námietky, môžeme hlasovania o týchto dvoch správach zahrnúť do štvrtkového hlasovania o 12.00 hod.
Vážený pán predsedajúci, mám procedurálnu námietku na rovnakom právnom základe ako pán Watson.
Chcem len poznamenať, že sme mali veľmi dôležitú rozpravu o zvýšení demokracie v EÚ.
Táto taktika, ktorá je zjavne úspešná, je dôkazom, že je potrebné naďalej zvyšovať mieru demokracie dokonca aj v tomto Parlamente.
Ako poslanec veľkej skupiny, PPE-DE, na členstvo v ktorej som obzvlášť hrdý, môžem povedať, že vina za neprijatie uznesenia padla na ďalšie skupiny.
Neskôr som zistil, že šlo o dohodu dvoch veľkých skupín.
Jasne povedané, tento postup nie je uspokojivý.
Rozhodnutie beriem na vedomie.
Moje praktické odporúčanie pre vás, pán predsedajúci je, aby ste zaručili, že úradujúci predseda rady a predseda Komisie prednesú doslovný záznam rozpravy o samite EÚ - Rusko prezidentovi Putinovi na samite, nie až po jeho skončení.
(potlesk)
- (FR) Vážený pán predsedajúci, čo sa týka spomínaných správ o rybnom hospodárstve, neviem či šlo o chybu v tlmočení, ale uviedli ste, že o nich prebehne rozprava, a že sú na programe vo štvrtok ráno.
Rozprava sa nebude konať.
Takže si myslím, že ide o chybu pri tlmočení.
Dámy a páni, navrhujeme, aby sa o nich priamo hlasovalo počas hlasovania vo štvrtok o 12.00 hod.
Sú v programe naplánované na štvrtok medzi 15.00 hod a 16.00 hod.
Preto navrhujeme, aby sa presunuli do hlasovania o 12.00 hod bez rozpravy.
(Parlament schválil návrh)
1.
Uzavretie protokolu k Dohode o pridružení medzi ES a Čile na účely zohľadnenia pristúpenia Bulharska a Rumunska k EÚ (hlasovanie)
- Odporúčanie: Helmuth Markov (A6-0361-2007)
2.
Dohoda o vedeckej a technickej spolupráci medzi ES a Švajčiarskom (hlasovanie)
Správa: Angelika Niebler
3. delenie práv Spoločenstva k odrodám rastlín (hlasovanie)
Správa: Neil Parish (A6-0373-2007)
4.
Ratifikácia protokolu z 12. februára 2004 o zmene Parížskej dohody z 29. júla 1960 o verejnej zodpovednosti v oblasti jadrovej energie Slovinskom (hlasovanie)
- Odporúčanie: Giuseppe Gargani (A6-0369-2007)
5.
Schválenie prvého a druhého dodatku k dohovoru EHK OSN z Espoo (hlasovanie)
Správa: Miroslav Ouzký (A6-0395-2007)
6.
Pristúpenie Bulharska a Rumunska k Dohovoru z 26. júla 1995 o ochrane finančných záujmov Európskych spoločenstiev a k rôznym protokolom k tomuto dohovoru (hlasovanie)
Správa: Jean-Marie Cavada (A6-0360-2007)
7.
Komunikačná infraštruktúra pre prostredie Schengenského informačného systému (rozhodnutie) (hlasovanie)
Správa: Carlos Coelho (A6-0357-2007)
- Pred začiatkom hlasovania:
spravodajca. - (PT) Vážený pán predsedajúci, keďže máme časový sklz, len tri stručné poznámky: po prvé, Parlament mrzí oneskorenie zavedenia systému SIS II, po druhé, Parlament čelí krízovej situácii, pretože ak sa nerozhodneme teraz, členské štáty budú musieť obnoviť svoje vnútorné hranice, a to je neprijateľné, a po tretie, Parlament uprednostňuje technické riešenie predĺženia zmluvy so sieťou SISNET a náhradné riešenie, zmluvu s poskytovateľom s-Testa považuje za finančne veľmi nevýhodné. Aby sme sa však vyhli obnoveniu hraníc, čo nechce nikto z nás, musíme, žiaľ, predložiť obe riešenia.
8.
Mobilizácia Európskeho fondu na prispôsobenie sa globalizácii (hlasovanie)
- Správa: Reimer Böge
9.
Rámcová smernica o trvalo udržateľnom využívaní pesticídov (hlasovanie)
- Správa: Christa Klaß (A6-0347-2007)
- Pred začiatkom hlasovania:
Vážený pán predsedajúci, podľa článku 166 vznášam procedurálnu námietku s odvolaním na článok 37 ods. 1 nášho rokovacieho poriadku.
Článok 37 ods. 1 sa týka prístupu k dokumentom a poskytovania informácií tomuto Parlamentu.
Hlasovaniu o pesticídoch predchádzala skutočnosť, že viacerých, ak nie všetkých poslancov tohto Parlamentu bombardovali prostredníctvom elektronickej pošty žiadosti o hlasovanie za pozmeňujúce a doplňujúce návrhy, ktoré zachádzajú ešte ďalej, ako by si priala Komisia.
Pôvodcom týchto žiadostí je organizácia, ktorá sa nazýva Pesticide Watch, a ktorej základné organizácie získali od Európskej komisie obrovské množstvo finančných prostriedkov. Konkrétne ide o sumu 11,7 miliónov EUR, ktorá bola vyčlenená počas uplynulých dvoch rokov v rámci rozpočtového riadku týkajúceho sa akčného programu Spoločenstva zameraného na podporu mimovládnych organizácií (MVO), ktorý je činný najmä v oblasti ochrany životného prostredia a programu LIFE+.
Môžem sa v súlade s článkom 37 ods. 1 opýtať na jednotlivé výmeny medzi Komisiou a týmito MVO, ktoré u nás za spomínané záležitosti lobovali?
Táto dotovaná loby iste viedla k zvýšeniu počtu e-mailov, ktoré poslanci Parlamentu dostali, avšak určite nie je správne, aby jedno z GR Komisie využívalo obrovské sumy z peňazí daňových poplatníkov, a aby zneužívalo úlohu MVO na pokusy o zmenu názorov poslancov Parlamentu a vedenia GR Komisie v tejto oblasti.
(hlasný potlesk zo strany pravice)
Pán Heaton-Harris, vašu pripomienku odovzdáme ďalej.
10.
Uvádzanie prípravkov na ochranu rastlín na trh (hlasovanie)
- Správa: Hiltrud Breyer
- Po ukončení hlasovania o pozmeňujúcom a doplňujúcom návrhu 243:
Vážený pán predsedajúci, procedurálna námietka, toto je absolútne fiasko. Musíme prejsť k plne elektronickému hlasovaniu.
Je to úplne absurdné!
(potlesk)
Pán Booth, nie je to fiasko.
Vyskytli sa chyby, ktoré sú pri takomto dlhom hlasovaní zo štatistického hľadiska bežné.
Absurdné sú skôr podobné zásahy ako tento váš.
(potlesk)
- Pred začiatkom hlasovania o legislatívnom uznesení:
Vážený pán predsedajúci, mám procedurálnu námietku.
Nerád by som veci predlžoval a vy ste príliš zdvorilý na to, aby ste ma zastavili. Máme však pravidlo, ktoré pri takom dlhom hlasovaní ako toto, osem strán tridsiatich hlasovaní oddelene, umožňuje predsedajúcemu, ktorý vedie hlasovanie, navrhnúť Parlamentu, aby sa správa vrátila výboru späť na prehodnotenie a opätovné predloženie.
Myslím, že toto pravidlo by sme mali využívať častejšie.
(potlesk)
v mene skupiny PSE. - (DE) Vážený pán predsedajúci, vykonali ste kus výbornej práce a rovnako, ako my, si zaslúžite obed.
Hlasovanie by sme mali presunúť na zajtra.
v mene skupiny PPE-DE. - (FR) Vážený pán predsedajúci, je 14.00 hod a hlasovanie by sme mali zastaviť.
Je mi skutočne ľúto, že správa ako táto sa dostala do pléna.
Navrhujem, aby sa v budúcnosti vykonalo viac práce vo výbore, a aby sa v rámci plánovanej reformy Parlamentu tieto pravidlá zrevidovali.
Takto predsa nemôžeme pokračovať v práci.
(potlesk)
(FR) Vážený pán predsedajúci, myslím, že môj kolega sa vyjadril celkom správne, avšak mal by pripustiť, že práve jeho skupina nerešpektovala prácu vo výbore a predložila všetky pozmeňujúce a doplňujúce návrhy dnes.
(potlesk)
(IT) Vážený pán predsedajúci, dámy a páni, podľa pána Cohn-Bendita rozhodol výbor o tejto otázke veľmi výraznou väčšinou, avšak Parlament sa postavil voči tomuto rozhodnutiu spôsobom hraničiacim s kladením prekážok.
Taká je pravda.
Preto nejde o procedurálnu otázku, ale o otázku politického postoja.
Dámy a páni, ide o kombináciu dvoch nešťastných okolností.
Po prvé, predošlá rozprava bola veľmi dlhá a posunula hlasovanie a po druhé, dnes sme mali na programe jedno z najdlhších hlasovaní tohto zasadnutia.
Preto v tejto fáze hlasovanie prerušíme. Ďakujem vám za spoluprácu.
Hlasovanie
Ďalším bodom programu je hlasovanie.
(Informácie o výsledku a ostatných podrobnostiach hlasovania: pozri zápisnicu)
Vysvetlenia hlasovania
písomne. - (PT) Tento dohovor, ktorého cieľom je stanoviť povinnosť strán hodnotiť vplyv niektorých činností na životné prostredie v počiatočných fázach plánovania, a ktorý ukladá štátom všeobecnú povinnosť oznamovať ako aj konzultovať všetky dôležité projekty, ktoré môžu mať výrazne nepriaznivý vplyv na životné prostredie presahujúci štátne hranice, bol podpísaný Spoločenstvom a jeho členskými štátmi 26. februára 1991 a schválený Spoločenstvom 27. júna 1997.
Parlament schválil niektoré pozmeňujúce a doplňujúce návrhy, predovšetkým jeden, ktorý rozširuje definíciu pojmu "verejnosť" v článku 1 ods. X dohovoru tak, aby bolo zrejmé, že verejnosť, ktorá sa môže zúčastňovať na postupoch podľa dohovoru, zahŕňa aj občiansku spoločnosť, a to najmä mimovládne organizácie a umožňuje, aby po schválení zasadnutím strán pristúpili k dohovoru aj krajiny, ktoré nie sú členmi EHK.
Tento krok si zasluhuje našu podporu.
Ďalšie pozmeňujúce a doplňujúce návrhy sa nám nezdajú také dôležité.
V zásade som presvedčená, že nespôsobia žiadne problémy.
Z uvedeného dôvodu sme súhlasili so spravodajcom a hlasovali za správu.
písomne. - (EL) Táto stručná správa má niekoľko nedostatkov, ktoré znižujú dôležitosť riešenej otázky.
Legislatívne nariadenia, ktoré upravujú ochranu životného prostredia, sú kompromisom medzi potrebou jeho ochrany a požiadavkami veľkých podnikov s cieľom zvyšovať neúmerné zisky, nech sa deje čokoľvek.
Zaujatosť ziskami je dôvodom, že konkurencieschopnosť sa pre nadnárodné spoločnosti EÚ stáva najväčšou prioritou.
Príznakmi uvedeného javu sú:
i. Kjótsky protokol, v ktorom hrá najdôležitejšiu úlohu obchodovanie so znečisťujúcimi látkami;
ii. celý právny rámec, ktorý uľahčuje používanie a rozširovanie GMO;
iii. právne predpisy o monitorovaní povolenej úrovne použitia chemických látok vo výrobkoch.
Dokončenie týchto právnych predpisov trvalo, aj keď prirodzene, existujú isté výnimky, 40 rokov, od roku 1967 (smernica 67/458/EHS) do roku 2007, keď nadobudlo účinnosť nariadenie REACH;
iv. stále nedostatočný právny rámec integrovaného riadenia rádioaktívneho odpadu;
v. rušivý vývoj biopalív na úkor potravinárskych plodín.
Nadnárodné spoločnosti však majú aj napriek tomu dovolené konať nepriaznivo vo vzťahu k ochrane životného prostredia.
Jediným trestom sú pre nich pokuty predstavujúce len veľmi malú časť ziskov, ktoré sú výsledkom poškodzovania životného prostredia.
Ako v prísloví, čí chlieb ješ, toho pieseň spievaj.
Sme presvedčení, že ide o závažné nedostatky.
Požadujeme stručný, avšak zrozumiteľný a užitočný odkaz na tieto otázky.
písomne. - (PT) Dohovor o ochrane finančných záujmov Európskych spoločenstiev a jeho protokoly patria do zoznamu dohovorov a protokolov v oblasti spravodlivosti a vnútorných vecí uvedenom v prílohe I Aktu o pristúpení.
Tento dohovor a jeho protokoly sa prijali v roku 1996 s cieľom zriadiť spoločný základ pre trestnoprávnu ochranu finančných záujmov Spoločenstva a po ratifikácii vtedajšími 15 štátmi vstúpil do platnosti v roku 2002.
Aktom o pristúpení Rumunska a Bulharska sa zaviedol zjednodušený systém pristúpenia k dohovorom a protokolom, ktoré uzavreli členské štáty na základe článku 34 Zmluvy o Európskej únii alebo článku 293 Zmluvy o ES, s cieľom zabrániť plytvaniu časom a energiou na namáhavé rokovania, závery a ratifikáciu (27 členskými štátmi), osobitných prístupových protokolov každého dohovoru.
Z uvedených dôvodov podporujem tento návrh rozhodnutia Rady, ktorý zjednodušuje určenie dátumu vstupu do platnosti tohto dohovoru vo vzťahu k Rumunsku a Bulharsku.
Rada by som hovorila o balíku dvoch dokumentov - návrhu Komisie a rozhodnutia Rady o rozvoji infraštruktúry Schengenského informačného systému a jeho sprevádzkovaní a riadení.
Hlasovala som za obe uznesenia a považujem ich za veľmi dôležité právne dokumenty EÚ.
Škoda, že začiatok prevádzky systému SIS II sa stále odkladá.
S časovým plánom meškáme do takej miery, že je nevyhnutné uvedenú situáciu vyriešiť tak, aby nám bolo po 13. novembri umožnené využívať rámec SIS 1+, teda predĺžiť službu poskytovanú sieťou SISNET a pripraviť záložné riešenie so sieťou s-TESTA.
V súčasnosti je zrejmé, že ľudské a finančné zdroje pridelené na sprevádzkovanie systému SIS II bude potrebné rozdeliť na súbežné riadenie troch rozličných projektov: SIS II, SISone4all a zavedenie, prevádzku a riadenie novej komunikačnej infraštruktúry.
Na prechod na systém SIS II to bude mať nepriaznivý vplyv.
Z uvedených dôvodov bude rozhodnutie o financovaní SIS 1+ a následne SISone4all veľmi dôležité. Budú ho financovať všetky zúčastnené strany, ale bude napríklad sieť SISNET financovaná z rozpočtu EÚ?
Správne rozdelenie zdrojov EÚ a členských štátov bude nesmierne dôležité.
Avšak z hľadiska dôležitosti projektu vo vzťahu k bezpečnosti EÚ je zrejmé, že najdôležitejšou prioritou je systém SIS II.
Musíme vyčleniť prostriedky na bezpečnosť EÚ a rozvoj dopravnej infraštruktúry.
písomne. - (RO) Už rok po svojom zriadení, v roku 2006, sa požaduje mobilizácia Európskeho fondu na prispôsobenie sa globalizácii.
Vítam hlasovanie o rozhodnutí mobilizovať fond, ktorý je prvým pokusom o podporu našich európskych občanov čeliacich výzvam globalizácie.
Globalizácia je javom, ktorý poskytuje množstvo šancí a príležitostí, vyvoláva však aj ťažkosti, ktoré súvisia s prispôsobením sa jej následkom.
Z uvedených dôvodov je pre Európsku úniu veľmi dôležitá nielen schopnosť reagovať na takéto výzvy, ale aj účinný prístup k nim prostredníctvom rýchlej mobilizácie potrebných finančných nástrojov.
Základom našich aktivít a iniciatív je budúca bezpečnosť a dôvera európskych občanov.
S radosťou vítam orientáciu tohto fondu na prácu a bezpečnosť pri práci, zdôrazňujem však aj dôležitosť vzdelávania v tejto oblasti a potrebu zvažovať pri budúcej mobilizácii fondov aj túto sféru.
Nakoniec dúfam, že v budúcnosti, v prípade potreby, prinesie mobilizácia Európskeho fondu na prispôsobenie sa globalizácii prospech všetkým členským štátom, pretože menej príjemné následky globalizácie majú vplyv na nás všetkých, vrátane nových členských štátov.
Len tak budeme môcť budovať skutočný trvalo udržateľný rozvoj na celom území EÚ.
písomne. - Hlasoval som za túto úplne prvú mobilizáciu Európskeho fondu na prispôsobenie sa globalizácii.
Fond sa zriadil na podnet úspešnej kampane zo strany skupiny PSE s cieľom zmierniť účinky globalizácie na európskych pracovníkov.
V tomto prípade sa fond využíva na pomoc približne 900 pracovníkom, ktorí stratili zamestnanie v odvetví automobilového priemyslu vo Francúzsku.
písomne. - (PT) Francúzsko v marci 2007 požiadalo o mobilizáciu fondu EGF vo veci prípadov prepustenia 1 345 pracovníkov spoločnosti Renault SA a 1 057 pracovníkov spoločnosti Pegueot SA a ich dodávateľov.
Z dôvodu rozpočtových obmedzení tohto fondu (500 miliónov EUR ročne), z dôvodu reštriktívnych kritérií oprávnenosti a počtu zasiahnutých pracovníkov, bol udelený príspevok Spoločenstva vo výške 3 816 280 EUR.
Z tejto sumy je zrejmé, že každý prepustený pracovník spoločnosti Renault dostal 1 902 EUR a každý prepustený pracovník spoločnosti Pegueot 1 190 EUR.
Európska komisia odhadla, že z tohto fondu by mohlo profitovať 35 000 až 50 000 pracovníkov, avšak podľa údajov EÚ počet pracovníkov, ktorí boli prepustení v dôsledku "reštrukturalizácie", vysoko presiahol pol milióna.
Situácia je o to vážnejšia, že väčšina týchto pracovníkov bola prepustená v dôsledku "reštrukturalizácie v rámci" EÚ a z uvedeného dôvodu nespĺňa kritériá oprávnenosti.
V skutočnosti je potrebné ukončiť politiku liberalizácie a nadmerného zvyšovania ziskov, ktorá je príčinou presídľovania a "reštrukturalizácie" a zaviesť opatrenia s cieľom udržať pracovné miesta.
písomne. - (PL) Európsky fond na prispôsobenie sa globalizácii sa zriadil v roku 2006 v dôsledku značného vplyvu neúspechu ústavného referenda vo Francúzsku.
Hneď od začiatku sa vytvoril dojem, že ide o model odškodnenia, ktorý sa spája skôr s prehnaným problémom presídľovania pracovných miest do nových členských štátov ako s problémom globalizácie.
Fond ako taký predstavuje reakciu na obavy súvisiace s rozširovaním Európskej únie, ale v podstate ich umocňuje a zastiera výhody, ktoré vyplynuli pre nové a staré členské štáty zo zjednotenia Európy v roku 2004.
Nie je prekvapujúce, že s jeho využívaním začíname práve žiadosťou Francúzska o sumu 3,8 milióna EUR, ktorá súvisí s ťažkosťami dodávateľov spoločností Renault a Pegueot.
Žiadosť je opodstatnená a Výbor pre rozpočet Európskeho parlamentu ju plne podporuje.
Dúfam, že Európsky fond na prispôsobenie sa globalizácii sa nestane spôsobom hľadania výhod, alebo inými slovami, jednoduchou metódou na získanie finančných príspevkov EÚ pre podniky, ktoré majú ťažkosti, pridelených na základe nedostatočne presných kritérií.
Problému reštrukturalizácie v mene konkurencieschopnosti v globálnom hospodárstve čelí priveľa európskych spoločností nato, aby fond s ročným stropom vo výške 500 miliónov EUR dokázal uspokojiť všetky potreby.
písomne. - Hlasoval som za túto správu, ktorá je zo strany Parlamentu podporou vôbec prvého rozdelenia finančných prostriedkov z Európskeho fondu na prispôsobenie sa globalizácii, zriadeného za silnej podpory skupiny PSE s cieľom zmierniť účinky globalizácie na pracovníkov.
Rozhodnutie využiť nový Európsky fond na prispôsobenie sa globalizácii a reagovať na požiadavku zo strany francúzskej vlády je príležitosťou, vďaka ktorej by sme mali pozorne sledovať a zistiť, či fond skutočne poskytne požadované výsledky.
Podľa toho, čo vyvstalo z rozpravy v deň jeho zriadenia, je cieľom tohto fondu byť inštitucionálnou reformou solidarity, ktorá zohľadňuje nepredvídané a záporné dôsledky procesu globalizácie.
Voľné prispôsobenie trhu bude vždy lepšou alternatívou ako štátna alebo podobná intervencia.
Tento fond v každom prípade existuje v kontexte Európskej únie a v kontexte riešení, ktoré prijíma väčšina členských štátov na zvládnutie sociálnej krízy, preto je výzvou zaručiť v prvom rade to, že výsledky jeho mobilizácie sú také, ako očakávame a v druhom rade, že intervencia podobného typu nevyšle trhu nesprávne signály a nebude tak nezámerne podporovať riešenia, ktoré zapríčinia ešte väčšie škody.
Som presvedčený a dúfam, že v tomto prípade to tak nie je, a preto hlasujem za správu.
(DE) Vážený pán predsedajúci, rada by som poďakovala svojim kolegom za výsledok hlasovania.
Je založený na výsledku správy o trvalo udržateľnom využívaní pesticídov.
Hlasovali sme najlepšie, ako sa dalo.
Sústredili sme sa však na školenia a informovanosť užívateľov a predajcov.
Trvalú udržateľnosť zabezpečí len odborné a kvalifikované zaobchádzanie s pesticídmi.
V tomto odvetví sa samozrejme používa najmodernejšia technológia a najnovšie znalosti.
Podporujeme integrovanú ochranu proti škodcom.
Komisia žiada, aby bola integrovaná ochrana proti škodcom do roku 2014 povinná pre celé odvetvie poľnohospodárstva.
Na jej uplatňovanie potrebujeme všeobecné normy.
Nie je možné vtesnať integrovanú ochranu proti škodcom do pevne stanovených kritérií, určite nie v celej Európe.
Integrovaná ochrana proti škodcom sa musí rozvíjať pružne.
Vyžaduje si podnecovanie kvalitnej technickej praxe a snahu, a táto snaha sa musí udržiavať.
Z uvedeného dôvodu je potrebné túto záležitosť ešte raz pred druhým čítaním prediskutovať.
Spolu s Radou a Komisiou máme ešte stále príležitosť uspokojujúco ju uzavrieť a v Európskej únii naďalej pokračovať s ochranou proti škodcom.
Vážený pán predsedajúci, som veľmi sklamaná, že Parlament dnes pre tento balík využívania pesticídov neurobil viac.
Pri toľkých radikálnych a pokrokových otázkach sme sa mohli dostať oveľa ďalej.
Teraz sa však chcem zamerať na oblasť miestneho obyvateľstva.
Práve ono by malo byť považované za obzvlášť zraniteľnú skupinu, skupinu vystavenú pesticídom. A v tejto oblasti sa dnes, počas hlasovania, ktoré sa práve odohralo, vykonal len malý krôčik.
Ľudia, ktorí žijú blízko škôl neďaleko postrekovaných polí a ľudia, ktorí pracujú v ich blízkosti, sú do veľkej miery vystavení pesticídom.
Sú dlhodobo vystavovaní zmesiam pesticídov, ktorými postrekujú počas roka ich oblasť. Vo veľkom množstve prípadov to trvá celé roky.
Doteraz neexistovala žiadna ochrana miestneho obyvateľstva ako konkrétnej skupiny vystavenej pesticídom.
Ide o dôležitú a závažnú otázku verejného zdravia, keďže farmári nemôžu mať pod kontrolou pesticídy, ktoré sú vo vzduchu a štúdie dokazujú, že pesticídy sa vzduchom prenášajú na vzdialenosť niekoľkých kilometrov.
Bola by som rada, keby sa nám z hľadiska celkového zákazu leteckého postreku podarilo zájsť ďalej.
Počas posledných desaťročí sa objavilo mnoho správ o akútnych a chronických zdravotných problémoch vo vidieckych oblastiach.
Parlament mohol dnešným hlasovaním urobiť pre ochranu týchto ľudí pred rakovinovými ochoreniami, leukémiou, ne-Hodgkinovým lymfómom a pred celým radom ďalších chorôb oveľa viac. Som skutočne veľmi sklamaná, že sme sa nevenovali možnosti, ktorú predložil Výbor pre životné prostredie.
Ostatné skupiny, žiaľ, zavrhli veľa týchto kladných opatrení.
Dúfam však, že ľudia dnes zasadnutie sledujú, a že budú tlačiť na svojich zástupcov a v druhom čítaní sa tak môžeme pokúsiť urobiť pre zdravie ľudí viac.
Očakávajú, že urobíme viac.
Mali sme urobiť viac a je mi veľmi ľúto, že nás ostatné skupiny dnes nepodporili.
(HU) Ako poslanec zastupujúci Maďarské demokratické fórum (Magyar Demokrata Fórum - MDF), využijem svoj hlas na podporu oboch návrhov právnych predpisov, ktoré zabezpečujú pri používaní prípravkov na ochranu rastlín prísnejšie pravidlá a väčšiu kontrolu.
Som presvedčený, že tieto ustanovenia sú míľnikom na ceste k bezpečnejšej a zdravšej výrobe potravín.
Musíme prestať používať látky, ktoré predstavujú zdravotné riziká a musíme znížiť aj celkovú mieru používania pesticídov.
Napríklad v Maďarsku sa používa povedzme 15 krát menej pesticídov ako v Holandsku, avšak kým existovali intervenčné sklady Európskej únie, maďarské kukuričné klasy boli na prasknutie.
Preto v pestovaní ovocia, zeleniny a ďalších potravinových plodín môžeme a musíme pokročiť tak, aby sme používali udržateľné stupne ochrany rastlín.
Ak členské štáty majú v úmysle uplatňovať prísnejšie ustanovenia, mali by pokračovať, aby sa dostali aj k možnosti svoj zámer vykonať.
Ďakujem.
(CS) Vážený pán komisár, aj mne vadí, že ľudia sú napríklad počas leteckého postreku vystavení riziku, a že použitie pesticídov neustále vzrastá z dôvodu zvyšovania odolnosti rastlín.
Pravidlá bezpečného používania pesticídov v Európe potrebujeme bezpochyby modernizovať Je mi však ľúto, že tu, v Parlamente, sa zo strany Zelených a ľavicových poslancov uprednostnili populistické návrhy ako úplný zákaz používania pesticídov alebo miestny zákaz ich používania.
Považujem to za nezodpovedné.
Hovoríme tu o prípravkoch proti chorobám rastlín a ich zákaz by znamenal to isté, ako zákaz liekov v humánnej medicíne.
Oba druhy liekov sú však pri nesprávnom použití jedmi. Preto je dôležitejšie venovať sa propagovaniu štandardov a osvete, a nie vedecky nepodloženým, nekritickým a neúmerne byrokratickým opatreniam.
Dámy a páni, zdravý rozum mi nedovolil podporiť väčšinu vašich návrhov v balíku.
A schválenú správu pani Klaßovej nepovažujem za veľmi vydarenú.
(PL) Vážený pán predsedajúci, rád by som povedal, že som hlasoval za správu pani Klaßovej aj z toho z dôvodu, že sa zaoberá sprísnením návrhov predložených Európskou komisiou.
Obsahuje aj konkrétnu zmienku o národných akčných plánoch v súvislosti so znížením frekvencie používania pesticídov o 25 % do 5 rokov a o polovicu, o 50 %, do 10 rokov.
Je veľmi dôležité, aby bol Parlament v tomto smere prísnejší a zaujal ekologickejšie stanovisko ako Európska komisia.
Rovnako by som rád zdôraznil aj to, že moje rozhodnutie ovplyvnila skutočnosť, že v správe, o ktorej sme hlasovali, sa nachádza aj zmienka, že všetky členské štáty zabezpečia zriadenie nárazníkových zón s cieľom zabrániť prístupu pesticídov na vodné plochy a zóny na odber pitnej vody.
Ako spravodajkyňa stanoviska ku kvalite vody som videla, že pesticídy sa podieľajú na zhoršení životného prostredia, predovšetkým povrchových a pobrežných vôd z toho dôvodu, že majú dlhú životnosť, majú schopnosť rozširovať sa na veľké vzdialenosti a sú formou rozptýleného znečistenia, ktoré sa dá len ťažko lokalizovať na základe odplavovania, priameho úbytku v pôde a vzduchu, omývania rastlín dažďovou vodu a podobne.
Všeobecnejšie povedané, súčasné používanie pesticídov v našom poľnohospodárstve môže mať na naše zdravie škodlivé následky.
Z uvedeného dôvodu sa legislatívne návrhy Komisie týkajúce sa používania pesticídov a procesov autorizácie a uvádzania na trh už netrpezlivo očakávali.
Avšak jej ciele považujem za nedostatočné. Z uvedeného dôvodu som na plenárnom zasadnutí Parlamentu neúspešne podporila stanovisko prijaté Výborom pre životné prostredie, v ktorom sa žiadalo o cieľ EÚ znížiť frekvenciu používania pesticídov o 25 % do 5 rokov a o 50 % do 10 rokov a o zriadenie nárazníkových zón medzi poliami a vodnými tokmi v šírke 10 metrov.
Som obzvlášť sklamaná, že ide len o prvé čítanie, a že text sa pravdepodobne ešte oslabí.
písomne. - (PT) Hlasovala som za správu pani Klaßovej o návrhu smernice Európskeho parlamentu a Rady, ktorou sa stanovuje rámec pre opatrenia Spoločenstva na dosiahnutie trvalo udržateľného používania pesticídov, pretože sa v nej presadzuje cieľ znížiť používanie prípravkov na ochranu rastlín, ktorou sa prispieva k vysokej úrovni bezpečnostných noriem pre ľudí, zvieratá a životné prostredie.
Považujem však za nevyhnutné používať letecké postreky v situáciách, v ktorých niet inej možnosti alebo v situáciách, v ktorých by pozemný postrek predstavoval väčšie riziko. Avšak na územiach Natura 2000 by okrem možnosti zákazu pesticídov malo byť možné aj obmedziť ich použitie alebo znížiť súvisiace riziká na minimum, čomu by malo predchádzať posúdenie konkrétnych rizík.
písomne. - (PT) Po prijatí 6. rámcového programu pre životné prostredie sa uznalo, že vplyv prípravkov na ochranu rastlín na ľudské zdravie a na životné prostredie sa musí znížiť. Zdôraznila sa potrebu ekologickejšieho používania pesticídov a požiadavka dvojúrovňového prístupu vrátane úplnej realizácie a primeraného prehodnotenia príslušného právneho rámca a vytvorenia tematickej stratégie pre trvalo udržateľné využívanie pesticídov.
V súčasnosti považuje spravodajkyňa názov návrhu Komisie za nejednoznačný.
Cieľom návrhu je regulácia istej skupiny pesticídov, konkrétne pesticídov vo forme prípravkov na ochranu rastlín.
Z toho dôvodu by mal byť výraz "pesticídy" v celom texte smernice nahradený výrazom "prípravky na ochranu rastlín".
Cieľom smernice je znížiť riziká spojené s používaním prípravkov na ochranu rastlín a dôsledky na životné prostredie a ľudské zdravie.
Avšak opatrenia prijaté s týmto cieľom musia byť primerané a nesmie sa zabúdať ani na to, že pomoc pri znižovaní rizík, ktoré sú zapríčinené používaním prípravkov na ochranu rastlín by mala byť predovšetkým záležitosťou členských štátov v rámci ich národných akčných plánov.
Len tak bude možné primeraným spôsobom zohľadniť rozdielne podmienky a situácie na miestnej úrovni.
Systematicky som hlasoval proti celému balíku na ochranu rastlín s cieľom dať najavo svoj nesúhlas so spisom, ktorý ešte nie je pripravený na plenárne zasadnutie.
Chcieť od 700 poslancov, aby hlasovali o 300 - 400 pozmeňujúcich a doplňujúcich návrhoch v 3 alebo 4 častiach, je jednoducho nehodné zákonodarcu.
To sme si mohli radšej zatipovať v lotérii.
Zdá sa obdivuhodné, že zákonodarca chce bojovať proti zneužívaniu pesticídov.
Avšak, používanie systému, ktorý je natoľko byrokratický, že stráca na účinnosti, pramení v úbohej legislatíve.
V každom prípade, ak chceme nakŕmiť stále sa rozrastajúce obyvateľstvo Zeme, bez prípravkov na ochranu rastlín sa nezaobídeme.
Európsky parlament dnes odmietol pristúpiť na požiadavky ekologických fundamentalistov, ktoré sa týkali nepoužiteľných pravidiel udržateľného používania pesticídov.
Najväčším jablkom sváru bol návrh Výboru pre životné prostredie, verejné zdravie a bezpečnosť potravín, ktorý sa týkal zákazu používania pesticídov na území 10 metrov od vodných plôch.
Zákaz by mal katastrofické následky pre správcov verejných priestorov a rekreačných oblastí ako napríklad golfové ihriská v krajinách ako Holandsko, ktorých veľká časť je pokrytá vodou.
Výsledok hlasovania je kompromisným riešením medzi ochranou životného prostredia a pravidlami, použiteľnými pre úrady a podnikateľov.
Máme kolektívnu zodpovednosť za predchádzanie rizikám a pravdou je aj to, že pokiaľ ide o používanie pesticídov, platí, "čím menej, tým lepšie". Pravidlá však musia byť realistické a použiteľné.
Ak máme viacero možností, musíme ich využiť, je však len zbožným prianím zakázať zákonom používanie pesticídov a myslieť si, že to nebude mať následky na naše hospodárstvo a spoločnosť.
písomne. - Hlasoval som za túto správu s pozmeňujúcimi a doplňujúcimi návrhmi, ktorá je rozumným kompromisom medzi udržaním verejnej bezpečnosti prostredníctvom obmedzenia používania pesticídov a ochranou možnosti suchozemských odvetví priemyslu zlepšovať pestovanie plodín.
Tento prístup je založený na zásade predbežnej opatrnosti, ktorú plne podporujem.
písomne. - (FR) Dnes napoludnie vyslal Európsky parlament signál, že reaguje na záujem občanov, ktorý sa týka nižšej závislosti poľnohospodárstva od pesticídov, jeho trvalej udržateľnosti ako aj od zohľadňovania zdravia poľnohospodárov a ďalších užívateľov.
Pokrokom je časť o ochrane zdravia, ktorá v nariadení z roku 1991 úplne chýbala a v súčasnosti sa jasne potvrdzuje prostredníctvom uznania zásady nahrádzania (čo sa týka nariadenia REACH, ktoré je zamerané na podporu používania menej chemických alebo nechemických možností), uprednostňovania ochrany najzraniteľnejších častí obyvateľstva a prostredníctvom zásadného zákazu leteckého postreku.
Vzhľadom na stupeň využívania odborníkmi a súkromnými osobami bolo nevyhnutné túto medzeru v zákone vyplniť.
Dosiahneme to rámcovou smernicou, ktorá zohľadní nové zvyky a spôsoby v záhradníctve. Veď pesticídy sa dostali aj do našich domovov a záhrad!
Jedným z najväčších sklamaní je však odmietnutie nového prístupu Komisie v správe pani Klaßovej, ktorý je známy ako integrovaná ochrana proti škodcom, ktorý spočíva v používaní všetkých dostupných poľnohospodárskych techník, pričom sa uprednostňujú techniky šetrné voči životnému prostrediu.
Budem trvať na svojom: Integrovaná výroba je zdravý rozum, ktorý sa v poľnohospodárstve 21. storočia používa.
písomne. - (DE) Navrhovaná smernica, ktorou sa stanovuje rámec pre opatrenia Spoločenstva na dosiahnutie trvalo udržateľného využívania pesticídov je dôležitá, pretože v pôde, vzduchu a vode sa aj napriek jestvujúcim rámcovým nariadeniam stále nachádzajú alarmujúce množstvá niektorých pesticídov.
Príčinou obáv v súvislosti s plodinami pestovanými na ornej pôde sú aj dôkazy o množstvách nad rámec súčasných nariadení a vyžadujú si politickú iniciatívu.
V tomto smere sú najdôležitejšie národné akčné plány s konkrétnymi cieľmi znížiť riziká a závislosti spojené s používaním pesticídov.
Je značne poľutovaniahodné, že na plenárnom zasadnutí sme nenadviazali na pozmeňujúci a doplňujúci návrh s cieľom znížiť používanie alarmujúceho množstva toxických a veľmi toxických látok do roku 2013 o 50 % a s cieľom znížiť v priebehu nasledujúcich 10 rokov používanie pesticídov o 20 %.
Bol by dôležitým politickým signálom dokonca aj v danej situácii.
Kľúčom k trvalo udržateľnému používaniu prípravkov na ochranu rastlín je racionálne obmedzenie rizík.
Tento cieľ by sme mali dosiahnuť uplatňovaním zásad smernice o trvalo udržateľnom využívaní pesticídov.
Všetky krajiny budú povinné na základe pokynov smernice navrhnúť vlastný plán.
Každá krajina zohľadní miestne určujúce činitele a akékoľvek odlišnosti.
Hlavný rozdiel predstavuje rozličný stupeň poľnohospodárskeho rozvoja.
Krajiny, ktoré patria medzi nových členov EÚ, musia dohnať obrovské nedostatky, predovšetkým čo sa týka kvality a zdravotnej nezávadnosti potravín.
Zníženie využívania pesticídov v týchto krajinách v porovnaní so súčasnou mierou sa obráti proti nám, užívateľom.
Odlišné sú aj naše krajiny.
Rozsiahle lesné porasty v Poľsku možno chrániť pred škodcami len formou leteckých postrekov.
Ochrana lesov je našou povinnosťou voči prírodnému prostrediu a úlohou Parlamentu je definovať zásady bezpečného využívania prípravkov, ktoré toto prírodné prostredie chránia
Smernica sa do veľkej miery zaoberá vzdelávaním poľnohospodárov, ktoré predstavuje najdôležitejší spôsob uplatňovania trvalo udržateľného využívania pesticídov.
Podpora vzdelávania a vytváranie podmienok nato, aby sa poskytlo všetkým farmárom, je úlohou Parlamentu.
Pokyny smernice by mali členské štáty aj farmárov povzbudzovať a nie odrádzať ich.
písomne. - (DE) Hlasujem proti správe, pretože už neexistuje jasná hranica medzi jednotlivými pozmeňujúcimi a doplňujúcimi návrhmi, ktoré považujem za dôležité.
Ochrana proti škodcom slúži ľuďom a zdraviu rastlín a nie je varovným znamením pre vedecky nepodloženú politiku.
(DE) Vážený pán predsedajúci, som presvedčený, že by sme mali usilovať o verejné zdravie a ochranu spotrebiteľa a aj ja by som rád ponúkol týmto stanoviskám svoju plnú podporu.
Nemá pre nás zmysel zavádzať neuskutočniteľné riešenia a vytvárať situácie, v ktorých nie je pri schválených fondoch výroba potravín naďalej možná.
Z uvedeného dôvodu som presvedčený, že správa pani Breyerovej v tejto forme neobstojí, a že ju musíme v tomto smere pozmeniť a doplniť.
Hlasoval som proti nej a som toho názoru a som rád, že v správe pani Klaßovej, a teda aj v národných akčných plánoch, ktorých spravodajcom som bol vo Výbore pre poľnohospodárstvo a rozvoj vidieka sa nachádza oveľa viac rozumných a praktických riešení.
Preto dúfam, že sa nám v druhom čítaní podarí značne zlepšiť aj správu pani Breyerovej. Je to nevyhnutné.
(SV) Dnešný odkaz je mätúci.
Myslím, že najbizarnejším momentom bol dnes útok pána Heatona-Harrisa, ktorý vyhlásil, že Parlament sa snažia ovplyvniť skupiny dobrovoľníkov.
Dôležité je, že v dôsledku rozsiahleho lobovania osôb v službách priemyslu sa stanovisko Parlamentu oslabilo. Toto lobovanie je zamerané na predaj väčšieho množstva pesticídov bez ohľadu na ochranu verejného zdravia a spotrebiteľa.
Našťastie neboli úplne úspešní.
Stále tu je ešte takzvaný doklad o pesticídoch, ktorý poskytuje spotrebiteľom po požiadaní predajcov primeranú informáciu o tom, čo vlastne prehĺtajú.
Táto ochrana je dôležitá a keď rokujeme s Radou, musíme o ňu bojovať.
Avšak Parlament neposkytoval ochranu miestnemu obyvateľstvu, čo chcel dosiahnuť Výbor pre životné prostredie.
Poskytuje sa im nižšia miera ochrany a dostávajú menej kvalitné informácie ako chcel výbor.
Túto situáciu je potrebné v ďalších čítaniach napraviť.
Podľa mňa nemôžme pokračovať v povoľovaní najnebezpečnejších chemikálií súčasnosti.
Parlament sa nanešťastie vyvaroval všeobecným cieľom na zníženie miery využívania všetkých pesticídov.
Avšak rád by som poznamenal, že my, skupina zelených, sme si prečítali správu, ktorá sa zaiste môže použiť v prospešných rokovaniach s Radou, ale jej názov je trochu nezmyslený.
Je pozoruhodné, že rovnako ako Parlament nazýva ústavu reformnou zmluvou, nazýva pesticídy prípravkami na ochranu rastlín.
Ak by šlo o všetky prípravky na ochranu rastlín, mohli by sme do právnych predpisov zahrnúť aj ohrady, pretože poskytujú ochranu proti srncom.
Tento príklad je dôkazom, aký nezmyslený je názov "prípravky na ochranu rastlín".
písomne. - (PT) Hlasovala som za správu pani Breyerovej o návrhu nariadenia Európskeho parlamentu a Rady o uvádzaní prípravkov na ochranu rastlín na trh, pretože zavedením prísnych avšak zjednodušených procesov a zhospodárnením zdrojov pomôže zaručiť vysokú úroveň bezpečnostných noriem pre ľudí zvieratá a životné prostredie.
V prijatej správe sa dodržiava zásada subsidiarity, a členské štáty tak môžu zohľadniť odlišné podmienky na svojom území, najmä zdravie rastlín a podmienky podnebia a prijať vhodné opatrenia na zníženie rizík.
písomne. - (PT) Tento návrh by mal byť v súlade s odôvodneniami 6. akčného programu pre životné prostredie s cieľom uplatňovať aktuálne poznatky získané z perspektívnych a retrospektívnych stratégií, ktoré sa týkajú rizík a hrozieb pre človeka a životné prostredie a vytvárajú súdržnosť vo vzťahu k iným oblastiam politiky.
Preto musí, aj v súlade s tematickou stratégiou pre trvalo udržateľné využívanie pesticídov, zaručiť vysoký stupeň ochrany ľudského zdravia a životného prostredia. Je potrebné uprednostniť zásadu predbežnej opatrnosti, avšak opatrenia musia byť primerané a zohľadňovať zásadu subsidiarity.
Je potrebné jednoznačnejšie zdôrazniť súvislosti s inými oblasťami politiky.
Znamená to napríklad, že toto nariadenie nebude v rozpore s cieľmi a normami kvality, ktoré sú stanovené v rámcovej smernici o vode (2000/60/ES) a v dcérskych smerniciach.
Dá sa to zabezpečiť pomocou pravidelných kontrol.
Každý členský štát by si mal okrem toho ponechať možnosť prekročiť normu Spoločenstva, čo sa týka základnej normy ochrany alebo možnosti prijímania rozhodnutí v oblasti povoľovania prípravkov, aby sa realizovali ciele stanovené v akčných plánoch o pesticídoch, v programoch v oblasti zdravia a v opatreniach na ochranu životného prostredia, ktoré sa vykonávajú na základe konkrétnych vnútroštátnych podmienok.
písomne. - Hlasoval som za túto správu a som rád, že sa v nej spojilo trvalo udržateľné využívanie pesticídov a účinná ochrana zdravia a životného prostredia.
písomne. - (IT) Vážený pán predsedajúci, dámy a páni, aj napriek tomu, že som hlasoval za správu pani Breyerovej ako celok, považoval som za prospešné podporiť niekoľko pozmeňujúcich a doplňujúcich návrhov navrhnutých s cieľom upraviť pôvodný návrh.
Je nevyhnutné prelomiť monopoly veľkých nadnárodných spoločností v oblasti výmeny údajov a prístupu a otvoriť toto odvetvie zvýšenej a spravodlivejšej hospodárskej súťaži.
Na druhej strane je potrebné zvažovať aj geografické odlišnosti a rozdiely v oblasti životného prostredia, ktoré dané odvetvie ovplyvňujú.
Nutná je väčšia pružnosť z hľadiska vzájomného uznávania a porovnávacieho hodnotenia látok.
V súčasnosti platí, že malým a stredným podnikom, ktoré vyrábajú predovšetkým koformulanty, sa odopiera manévrovací priestor práve pre prílišné poskytovanie priestoru veľkým priemyselným skupinám, a to nie len v oblasti správy a výmeny údajov.
Európske právne predpisy musia v plnej miere zohľadňovať a podporovať ich požiadavky, aby zabránili ich pomalému ale neúprosnému vytrateniu sa z trhu.
písomne. - (FR) Pesticídy používané v minulosti na ochranu rastlín pred rozličnými škodcami zmenili poľnohospodárstvo do veľkej miery.
Dnes však zisťujeme, že rozsiahle používanie pesticídov v odvetví poľnohospodárstva i mimo neho má ničivé účinky na životné prostredie (znečistenie vody, vzduchu, pôdy, a tak ďalej) ale aj na zdravie (rozšírenie niektorých druhov rakovinových ochorení, problémy s plodnosťou).
EÚ sa so zreteľom na opísanú situáciu rozhodla upraviť svoje právne predpisy s cieľom podporiť zníženie miery využívania pesticídov.
V rámci tejto problematiky, predovšetkým v rámci správy pani Breyerovej týkajúcej sa uvádzania prípravkov na ochranu rastlín na trh, som hlasovala za ustanovenie prísnych kritérií pre všetky toxické látky (neurotoxické, bioakumulatívne, karcinogénne a podobne).
Podobne, v rozpore s národným plánom pre pesticídy Francúzska a nariadením REACH, som podporila aj 50 % zníženie obzvlášť nebezpečných pesticídov do roku 2013 a nahradenie najnebezpečnejších látok bezpečnejšími náhradami (vrátane nechemických látok).
Nakoniec, v duchu rozpravy o životnom prostredí vo Francúzsku, som hlasovala za daň za používanie pesticídov s cieľom podporiť poľnohospodárov v znížení miery ich využívania vo výrobkoch na ošetrovanie rastlín.
písomne. - (DE) Včera sa mi nepodarilo využiť svoj rečnícky čas.
V tom istom čase sa konalo vo Výbore pre klimatické zmeny hlasovanie o správe pani Hassiovej, ktorá je základom stanoviska Európskeho parlamentu ku konferencii OSN o zmene klímy.
Nová politika Európskej únie v oblasti využívania pesticídov predstavuje dôležitý krok k zlepšeniu ochrany zdravia a životného prostredia.
V rámci výsledku dnešného hlasovania je veľmi dôležité jasné stanovisko Parlamentu k modelu troch zón, ktoré navrhla Komisia.
Navrhovaný model je nejednoznačný a do veľkej miery protirečí cieľom trvalo udržateľného využívania pesticídov.
písomne. - (DE) Hlasujem proti správe, pretože nebola zostavená podľa prísnych vedeckých kritérií, a pretože považujem model zón za nezmyslený v akejkoľvek podobe.
V spoločnom hospodárskom priestore má zmysel len jednotné povolenie.
Dúfam, že v druhom čítaní dôjde k značnému zlepšeniu.
písomne. - Niet pochýb, že aj napriek súčasným právnym predpisom, ktorých cieľom je znížiť využívanie pesticídov, sa v našom vzduchu, vode a dodávkach potravín nachádza obrovské množstvo týchto látok, ktoré majú vplyv na naše zdravie a životné prostredie.
V súčasnosti je však aj napriek tomu, že sme, moji kolegovia a ja, jednoznačne hlasovali za zníženie využívania pesticídov, dôležité pripustiť praktickú realitu potrieb poľnohospodárov a ovocinárov, najmä v terajšom ovzduší rastu cien potravín.
Nemôžeme prijímať abstraktné právne predpisy!
Hlasovali sme za praktický a vyvážený prístup, a proti extrémnym pozmeňujúcim a doplňujúcim návrhom, ktoré by znížili dodávky našich potravín, a ktoré by až komickým spôsobom sťažili chod poľnohospodárstva a jeho praktickosť Nezabúdajme, že poľnohospodári sú dušou ochrancami životného prostredia!
Členské štáty sa miesto zákazu pesticídov budú venovať školeniam a informačným kampaniam, osvedčeným postupom a integrovanej ochrane proti škodcom, z ktorej budeme mať výhody my ako občania, spotrebitelia a poľnohospodári.
Hlasovali sme za realistické ciele pre členské štáty a zároveň sme zohľadňovali rozličnú podstatu všetkých 27 z nich.
V súvislosti s ich používaním, musí byť najdôležitejším faktorom riziko a zároveň sa musí zohľadňovať nebezpečenstvo a vystavenie sa týmto látkam.
písomne. - (FR) Čo sa týka správ o uvádzaní prípravkov na ochranu rastlín na trh a o trvalo udržateľnom využívaní pesticídov, konala som v súlade s veľmi zodpovedným prístupom svojej politickej skupiny.
Prípravky klasifikované ako CMR1, v súvislosti s ktorými je vedecky dokázaná škodlivosť zdraviu človeka a zvierat, by nemali byť naďalej povolené.
Povinnosť informovať všetkých susedov pred postrekom by len zapríčinila masovú hystériu, nehovoriac o tom, že jej výsledkom by bolo obrovské množstvo kontraproduktívnej byrokracie. Odstránením výrobkov CMR1 z trhu sa uvedené opatrenia stanú jednako zbytočnými.
Myslím si, že v súvislosti so skutočnosťou, že nárazníkové zóny by sa nemali ošetrovať, by sa mala použiť zásada subsidiarity, aby sa v poľnohospodárskej výrobe predišlo ďalším obmedzeniam.
Som proti zavedeniu osobitnej dane na povolené výrobky, pretože jeho výsledkom bude úplne zbytočný nárast nákladov na poľnohospodársku výrobu.
Samozrejme som proti zákazu aplikácie výrobkov na ochranu rastlín helikoptérami.
Je neprijateľné, aby sa zakázal tento spôsob, ktorý je v niektorých oblastiach, kde sa napríklad na kopcovitom teréne nachádzajú vinice, jediným možným spôsobom.
Som veľmi rada, že sa zvážili moje pozmeňujúce a doplňujúce návrhy týkajúce sa neprijateľných účinkov prípravkov na ochranu rastlín, ktoré môžu mať, okrem iného, negatívny účinok na správanie istých druhov, napríklad včiel, a ktoré môžu viesť dokonca k vyhynutiu týchto druhov.
Hlasoval som za správy pani Klaßovej a pani Breyerovej o využívaní pesticídov, pretože sú znamením pokroku v zohľadňovaní vplyvu prípravkov na ochranu rastlín na životné prostredie a zdravie.
Vítam najmä prijatie návrhu socialistov týkajúceho sa zákazu využívania pesticídov v obytných alebo citlivých oblastiach.
Teším sa aj z prijatia našich návrhov, ktoré sa týkali systematickej podpory nechemických metód.
Je mi však ľúto, že európska pravica vyjadrila nesúhlasný postoj k zavedeniu cieľov zníženia miery využívania týchto prípravkov.
Existuje veľa príkladov, ktoré dokazujú, že zníženie je možné a bolo by možné zaviesť aj stratégiu postupného znižovania, ktorá by neohrozila priemysel ani pracovné miesta.
Ešte raz, pravica dala prednosť ziskom...
Rátajú sa však aj malé krôčiky, a tieto správy sú krokmi správnym smerom k trvalo udržateľnému poľnohospodárstvu zajtrajška a zdravšiemu životnému prostrediu našich detí.
Opravy hlasovania a zámery pri hlasovaní: pozri zápisnicu
(Rokovanie bolo prerušené o 14.25 hod. a pokračovalo o 15.05 hod.)
Schválenie zápisnice z predchádzajúceho rokovania: pozri zápisnicu
Návrh všeobecného rozpočtu na rok 2008 (oddiel III) - Návrh všeobecného rozpočtu na rok 2008 (oddiely I, II, IV, V, VI, VII, VIII a IX) (rozprava)
Ďalším bodom rokovania je spoločná rozprava o
správe pána Virrankoskiho v mene Výboru pre rozpočet o návrhu všeobecného rozpočtu Európskej únie na rozpočtový rok 2008, oddiel III - Komisia
(C6-0287/2007 - a
správe pána Itäläho , v mene Výboru pre rozpočet o návrhu všeobecného rozpočtu Európskej únie na rozpočtový rok 2008 (oddiely I, II, IV, V, VI, VII, VIII a IX)
(C6-0288/2007 -.
Skôr ako odovzdám slovo pani komisárke Grybauskaitëovej by som rád vyjadril svoj údiv nad tým, že nie sú prítomní ostatní komisári, ktorých sme požiadali o účasť.
Príčiny sú rôzne. Naše pozvanie pravdepodobne nedostali dostatočne včas.
Možno je príčina v tomto, zistím to.
Rád by som však Komisii pripomenul, že počas týždňa, keď zasadá Parlament, musí byť podľa medziinštitucionálnej dohody prítomná.
Situáciu preverím a očakávam, že Komisia a samozrejme aj my, ako Parlament, si budeme naše povinnosti, ktoré vyplývajú z medziinštitucionálnej dohody, ctiť.
Preto by som rád požiadal, prítomnú pani komisárku, pani komisárku Grybauskaitëovú, aby môj odkaz tlmočila Komisii.
Mimochodom, veľa som už o tom hovoril v konferencii predsedov.
Nerád by som tu vyslovoval jednostranné obvinenia, situáciu však preverím.
spravodajca. - (FI) Vážený pán predseda, rád by som poďakoval predsedovi Výboru pre rozpočet a jeho členom a koordinátorom za možnosť dosiahnuť vynikajúci kompromis vo veľmi priaznivom ovzduší.
Pán generálny tajomník Parlamentu bol počas navrhovania rozpočtu veľmi otvorený a nápomocný.
Pre budúcu spoluprácu medzi administratívou a Výborom pre rozpočet je to dobrý štart.
V prvom rade by som rád povedal, že v budúcnosti nebude možné, aby o rozpočte rozhodovali dve organizácie, predsedníctvo a Výbor pre rozpočet.
Nie je správne chcieť od predsedníctva, aby prichádzalo s novými nápadmi a vypracovávalo nové projekty.
Výbor pre rozpočet je potom len istým druhom pečiatky, ktorou sa schvália finančné prostriedky alebo zlým chlapcom alebo dievčaťom, ktorý ich neschváli.
Rovnako to bolo aj v prípade, keď predsedovia skupín navrhli veľké nárasty, ktoré by boli vyššie ako známy, spoločne schválený 20-percentný strop.
Pevne verím, že ľudia budú sledovať usmernenia predsedu Výboru v tejto oblasti, pretože má správnu predstavu o tom, ako je pri uvedenom procese potrebné náležite postupovať s cieľom dosiahnuť konkrétne a primerané výsledky.
O uvedených záležitostiach nie je možné rozhodovať na dvoch miestach.
Je oveľa lepšie, keď sa o nich rozhoduje len na jednom.
Keď sa navrhoval rozpočet Parlamentu, administratíva a predsedníctvo vyvinuli vhodnú iniciatívu vo forme návrhu, aby základnú zásadu predstavovalo neprekročenie 20 % stropu.
Potom predsedovia skupín politické pravidlá doplnili.
Jedným z nich bolo, že každý asistent poslanca by mal mesačne dostať o tisíc EUR viac, čo spolu predstavuje 10 000 000 EUR a šlo aj o rôzne ďalšie nárasty, na základe ktorých sme sa vlastne dostali do situácie, v ktorej bolo potrebné dodatočné výdavky do určitej miery znížiť.
Nikdy to nie je ľahké, je však potrebné povedať, že v skutočnosti sme nič neušetrili ani neznížili, naopak, len sme sa v prípade nových nárastov snažili dodržiavať rozpočtovú disciplínu, aby sa rozpočet príliš nezvýšil.
Uvedená skutočnosť je obzvlášť dôležitá, pretože míňame peniaze daňových poplatníkov.
Mali by sme sa zamyslieť nad tým, ktorými projektmi by sme sa mali zaoberať, a ktoré z nich sú z pohľadu daňového poplatníka prijateľné.
Musíme sa predovšetkým sústrediť na nevyhnutnú prácu, na ktorú nás sem zvolili.
Toto je zákonodarný orgán, preto by sme nemali realizovať projekty, ktoré s legislatívnou činnosťou priamo nesúvisia.
Dovoľte mi však uviesť, že sa veľmi teším zo spoločného kompromisu, ktorý umožňuje Parlamentu nárast len o menej ako 4 %.
Je primeraný, a v každom prípade dokáže pokryť veľa projektov, ktoré podporujú niektorí poslanci.
Spomeniem niektoré z nich.
V prvom rade, informačná politika, ktorá je veľmi dôležitá.
Do rezervy sa na ňu pridalo deväť miliónov EUR, ktoré sa majú použiť po schválení na nový prototyp WebTV.
Myšlienka prototypu WebTV ako technicko-informačného kanálu je prijateľná, nemala by sa však realizovať spôsobom, ktorý sa v súčasnosti navrhuje.
Politické skupiny a poslanci sa nemajú zúčastňovať na sledovaní príslušného orgánu alebo jeho každodennej práce.
Administratíva nemá ten druh politickej cti, ktorý by ľudia radi videli, ako majú politické skupiny a poslanci.
Je pre mňa problematické stotožniť sa s myšlienkou, ktorú navrhla ľavica, že politiky by mali byť zbavené politizácie, a že informácie o Parlamente sa môžu šíriť len prostredníctvom jeho administratívy a nie prostredníctvom poslancov či politických skupín.
Je nemysliteľné, aby sa informačná politika uskutočňovala len prostredníctvom administratívy, a postavila nás, ktorí sme boli na toto miesto demokraticky zvolení, mimo informačného mechanizmu.
Ďalšia myšlienka spojená s touto problematikou sa týka miestnych médií a rozhodovalo sa o nej na plenárnom zasadnutí tesne pred prázdninami.
Týkala sa toho, že poslanci by mohli dostať o niečo viac peňazí za to, že pozvú zástupcov miestnych médií, aby mohli pozorovať dianie v Parlamente a vykonávať rozhovory.
Výbor pre rozpočet hlasoval proti nej.
Nerozumiem tejto očividnej zaujatosti voči malým miestnym médiám, ktorá vychádza od ľavice. Umožňujú nám predsa dostať sa čo najbližšie k obyčajným ľuďom.
Vo Výbore pre rozpočet sme však väčšinou hlasov rozhodli, že tieto peniaze nedostanú a nebudú ich tak môcť využívať na pozývanie zástupcov miestnych médií do Parlamentu.
Po tretie, rád by som sa dotkol problematiky informačných kancelárií.
Každý členský štát má vlastnú informačnú kanceláriu. Je to dobrá vec, prečo však kupovať tie najdrahšie budovy v najdrahších štvrtiach?
Prečo by sme nemohli kúpiť o niečo lacnejšie budovy vo štvrtiach vzdialenejších od centier miest a využiť ušetrené finančné prostriedky na ľudské zdroje?
Potrebujeme, aby pracoviská, vysoké školy a školy navštevovalo viac tých, ktorí by ľuďom objasňovali prácu a zámery Parlamentu.
Najlepším spôsobom ovplyvňovania ľudí sú osobné stretnutia s nimi a nie kúpa drahých budov.
Spomínané peniaze je možné minúť aj lepšie.
Čo sa týka nášho postupu s ohľadom na budovy vo všeobecnosti, dúfam, že všetkým inštitúciám sa podarí zriadiť spoločnú organizáciu, ktorá sa bude zaoberať tým, kedy a kde nehnuteľnosť postaviť či kúpiť, aby sme sa nerozhodovali bez informácií o činnosti ostatných a nedvíhali tak umelo ceny nehnuteľností.
Rád by som sa vyjadril k uzneseniu o návrhu znížiť počet zasadnutí v Štrasburgu.
Rozprava o tejto otázke je nekonečná, neskončí však, kým sa niečo neudeje.
Musíme byť príkladom aj v oblasti znižovania emisií.
Nemôžeme premrhať 200 miliónov EUR z peňazí daňových poplatníkov ročne.
Musíme verejnosti ukázať, že EÚ sa rozrástla a zmenila, a preto sa musíme zmeniť aj my.
Nenašiel som jediné rozumné vysvetlenie, prečo by tieto ťažkosti mali pokračovať.
Preto dúfam, že o uvedenej otázke budeme hlasovať a Parlament bude mať možnosť rokovať s Radou, a že sa podarí uskutočniť veľmi potrebné zmeny.
Ešte raz by som rád poďakoval koordinátorom a členom Výboru pre rozpočet za kompromis. Dúfam, že bude zachovaný až do štvrtkového hlasovania, a že jeho výsledok ostane taký, na akom sme sa spoločne dohodli.
spravodajca. - (FI) Vážený pán predseda, pani komisárka, rozpočet Európskej únie na rok 2008 je v poradí druhým rozpočtom v tomto programovom období.
Keď sa prijal súčasný finančný rámec, osobitnú prioritu predstavovalo posilnenie hospodárskej súťaže a súdržnosť pre rast a zamestnanosť.
Predbežný návrh rozpočtu Komisie bol 129,2 miliárd EUR pre viazané rozpočtové prostriedky a 121 miliárd EUR pre platobné rozpočtové prostriedky.
Rada vo svojom návrhu rozpočtu znížila viazané rozpočtové prostriedky o 128,4 miliárd EUR a platobné rozpočtové prostriedky o 119,4 miliárd EUR, čo je takpovediac 10,3 miliárd EUR už v aj tak veľmi obmedzenom finančnom rámci.
Návrh rozpočtu Rady zdôraznil aj iné otázky.
V rámci okruhu 1 (trvalo udržateľný rast a zamestnanosť) boli platobné rozpočtové prostriedky znížené celkovo o 1 046 miliónov EUR aj napriek tomu, že predstavoval absolútnu prioritu politiky rozpočtu.
V priebehu jesene tohto roka Parlament dostal od Komisie opravný list, v ktorom žiadala o sumu 262 miliónov EUR na vonkajšie činnosti.
Komisia navyše navrhla revíziu finančného rámca s cieľom vyčleniť primerané finančné prostriedky na globálny navigačný systém Galileo a Európsky inovačný a technologický inštitút na obdobie rokov 2008 - 2013.
Návrh bol v súlade s uznesením Parlamentu prijatým 20. júna a prvým čítaním s ohľadom na legislatívu Európskeho inovačného a technologického inštitútu.
Výbor pre rozpočet pripravil na základe týchto kritérií vlastný návrh, o ktorom sa v súčasnom období diskutuje.
Jeho kľúčovými prvkami sú:
Absolútnu prioritu v rámci rozpočtu predstavuje okruh 1 (trvalo udržateľný rast a zamestnanosť).
Zvýšili sa viazané rozpočtové prostriedky, predovšetkým pre oblasť výskumu a odbornej prípravy podľa lisabonskej stratégie a pre oblasť transeurópskych sietí.
Okruh 1 sa týka aj financovania navigačného systému Galileo.
Počas prípravy viacročného finančného rámca Parlament upozorňoval sa skutočnosť, že systém Galileo nie je dostatočne financovaný.
V súčasnom období má deficit vo výške 2,4 miliárd EUR, pretože súkromné výrobné odvetvie sa na projekte, rovnako ako v Spojených štátoch amerických, odmieta podieľať.
Parlament z dôvodu politickej a hospodárskej dôležitosti projektu trval na jeho pokračovaní a na tom, aby sa financoval z rozpočtu EÚ.
O uvedenej otázke sa je potrebné rozhodnúť v priebehu tohto rozpočtového postupu.
V návrhu rozpočtu preto patrili rozpočtové prostriedky pre systém Galileo a inštitút ETI mimo rámec rozpočtu, ako návrh na "výmenu satelitov".
Podmienkou jeho prijatia je prijatie návrhu Komisie na zmenu a doplnenie viacročného finančného rámca.
V prípade, že nebude prijatý, projekt Galileo sa nepodarí a financovanie inštitútu ETI bude tiež problematické.
Ak Rada neprejaví skutočnú vôľu doviesť projekt Galileo až do konca, nemá zmysel pokračovať v jeho financovaní.
Rozpočtové prostriedky na štrukturálne fondy a Kohézny fond patriace do okruhu 1b sa značne posilnili, pretože úroveň nesplatených záväzkov v rámci fondov (RAL) je veľmi vysoká, predstavuje viac ako 95 miliárd EUR.
Parlament a Rada vydali v lete v súvislosti s pomalým konaním Komisie, týkajúcim sa schválenia fungujúcich programov, spoločné vyhlásenie V súčasnom období nie je schválených 63 % programov v rámci Fondu regionálneho rozvoja a Fondu kohézneho rozvoja.
Situácia je rovnaká, čo sa týka 83 % programov v rámci Európskeho sociálneho fondu a 75 % programov v rámci rozvoja vidieka, aj napriek tomu, že prvý programový rok sa končí.
Pomalosť tejto administratívy vážne ohrozuje štrukturálnu a kohéznu politiku Európskej únie a predovšetkým obnovu nových členských štátov, pretože súčasný finančný rámec predstavuje obrovský európsky projekt obnovy, ktorého rozsah je väčší ako rozsah Marshalovho plánu po druhej svetovej vojne.
V tomto návrhu rozpočtu však bolo pre nové členské štáty vyčlenených len 22,1 miliárd EUR na štrukturálne opatrenia a 5,3 miliárd EUR na rozvoj vidieka.
Preto Výbor pre rozpočet navrhuje z dôvodu urýchlenia tohto procesu vložiť do rezervy prostriedky na určité náklady Komisie, ktoré sa uvoľnia po schválení programov.
Ďalší obrovská problematická oblasť sa týka okruhu 4 (EÚ ako globálny partner).
Predbežný návrh rozpočtu bol zjavne neprimeraný, pretože Komisia vo svojom opravnom liste navrhla 120 miliónov EUR pre Kosovo a 142 miliónov EUR pre Palestínu.
Aj Rada navrhla nárast vo výške 260 miliónov EUR pre obidve oblasti.
Výbor pre rozpočet prijal prístup Komisie, nárast o ďalších 10 miliónov EUR sa však týka Kosova a Palestíny súčasne.
Výbor pripravil aj "pozmeňujúci a doplňujúci návrh s odkazom" s cieľom obhájiť vlastné priority.
Súhlasí so znížením o 40 miliónov EUR, ktoré boli plánované na spoločnú zahraničnú a bezpečnostnú politiku, pretože zvýšenie, ktoré navrhla Rada, očividne patrí do oblasti jej záujmu a ohrozilo by priority Parlamentu.
Súčasťou "pozmeňujúceho a doplňujúceho návrhu s odkazom" sú aj nárasty, o ktoré žiadal Výbor pre zahraničné veci pre Palestínu a Kosovo v celkovej výške 40 miliónov EUR, ako aj o zníženie sumy do Svetového zdravotného fondu na 7 miliónov EUR a zníženie súm v ďalších riadkoch.
Tento pozmeňujúci a doplňujúci návrh je možné prijať, keď Rada bude súhlasiť s použitím nástroja flexibility.
Čo sa týka decentralizovaných agentúr, môžem uviesť, že Výbor obnovil príspevok vo výške 32 miliónov EUR znížený Radou a opätovne zvýšil počet zamestnancov.
Podľa nášho názoru spolupráca prebiehala uspokojivo.
Najzásadnejšia zmena sa dotkla agentúry pre riadenie vonkajších hraníc, Frontex. Rozpočtové prostriedky, ktoré jej boli pridelené, vzrástli o 30 miliónov EUR.
Spolupráca v oblasti riadenia a posilnenia hraníc patrí ku kľúčovým prioritám Parlamentu.
Témou tohto rozpočtu je "rozpočet zameraný na výsledky".
Cieľom je podporovať rozpočet založený na činnostiach ako aj riadenie založené na činnostiach.
V súlade s týmto cieľom bola do rezervy vložená suma 49 miliónov EUR zo všeobecných administratívnych nákladov Komisie, ktoré sa uvoľnia až potom, čo Komisia podá v súlade s požiadavkou Parlamentu návrh na vypracovanie štúdií a správ o rozvoji riadenia založeného na činnostiach, objasnení zodpovednosti zamestnancov a o budúcom vývoji počtu zamestnancov.
Súvisí to aj s vyhlásením o výkonných agentúrach, ktoré sa prijalo na zmierovacom konaní Parlamentu.
Uvádza sa v ňom, že každý nový návrh na vytvorenie takejto agentúry musí obsahovať analýzu nákladov a prínosov a porovnanie so situáciou, keby tieto opatrenia spadali do zodpovednosti Komisie.
Okrem toho by sa v návrhu mali jasne ustanoviť vzťahy zodpovednosti a rozsah zodpovednosti agentúry a Komisie ako aj objasnenie zodpovednosti zo strany Komisie za činnosť agentúry a využívanie finančných prostriedkov.
Z minulosti poznáme varovné príklady kancelárií pre technickú pomoc.
Celková suma rozpočtu, ktorý máme pred sebou, je 129 680 miliárd EUR, čo je o 623 miliónov EUR menej ako je stanovené vo viacročnom finančnom rámci.
Platobné rozpočtové prostriedky predstavujú sumu 124 194 EUR čo sa rovná 0,99 % HND členských štátov.
Ide o sumu o 5 300 miliónov EUR nižšiu ako je stanovené vo viacročnom finančnom rámci, takže Výbor pre rozpočet preukázal pri príprave tohto návrhu na prerokovanie Európskym parlamentom vysokú mieru disciplíny.
Návrh rozpočtu sa pripravoval v duchu silného konsenzu a vynikajúcej spolupráce.
Rád by som poďakoval predsedovi Výboru pre rozpočet, pánovi Reimerovi Bögemu, za jeho vynikajúce vedenie ako aj koordinátorom a tieňovým spravodajcom zo všetkých politických skupín.
Preukázali značnú pružnosť a schopnosť spolupracovať.
Rád by som poďakoval aj Komisii a predovšetkým pani komisárke Grybauskaitëovej za preukázanie priaznivého prístupu a tiež portugalskému predsedníctvu, ktoré počas trojstranných rokovaní a zmierovacieho konania preukázalo konštruktívny prístup a zhovievavosť.
Nakoniec chcem vyjadriť svoju úctu a vďaku sekretariátu Výboru pre rozpočet a správcom, ktorí sú zodpovední za rozpočet v mojej politickej skupine a ostatných politických skupinách za obrovské množstvo vykonanej práce.
Týmto predkladám rozpočet na rok 2008 na prerokovanie na plenárnom zasadnutí.
v mene skupiny PPE-DE. - Vážený pán predseda, dovoľte mi začať poďakovaním pánovi Virrankoskimu za vynikajúcu správu a za značný kus práce, ktorý na nej vykonal.
Správne tvrdí, že rok 2008 je z hľadiska sedemročného finančného výhľadu druhým rokom.
Verím, že tento rozpočet sa uberá správnym smerom. S cieľom dosiahnuť kvalitu zodpovedajúcu vynaloženým finančným nákladom a s platobnými prostriedkami, ktoré boli tento rok stanovené na úrovni 0,99 % HND, má potenciál dosiahnuť v budúcich rokoch oveľa lepšie využitie.
Aby sme však tieto ciele dosiahli, vyzývam predovšetkým Komisiu, aby názory Parlamentu vzala na vedomie a bola pripravená ďalej diskutovať o niektorých otázkach. V tejto chvíli sa zmienim o štyroch z nich.
Po prvé, systém Galileo a Európsky inovačný a technologický inštitút (ETI). Parlament tieto schémy schválil, stále však potrebujeme dôkazy o rozpočtovej disciplíne od ostatných inštitúcií.
Rozdelím ich do troch bodov. Po prvé, ustanovenie o prekročení nákladov a neskorej realizácii projektov považujem za nedostatočné.
Po druhé, za nedostatočný považujem aj dôkaz o jasnosti vzťahov a rozsahu zodpovednosti čo sa týka týchto dôležitých otázok, predovšetkým pokiaľ ide o zadávanie zákaziek v súvislosti s prácou na projektoch.
Nakoniec, som presvedčený, že Komisia by mala zintenzívniť svoju snahu a podeliť sa o svoju predstavu o projekte Galileo, predovšetkým o jeho hodnotiacej fáze a súčasnej situácii.
Po druhé, v rámci okruhu 4, už vieme, že požiadavka o financovanie Palestíny a Kosova do značnej miery zvýši rezervu tohto okruhu.
Uvedená skutočnosť súvisí so znížením financovania v oblasti SZBP.
Tento stav však počas budúceho roka určite spôsobí problémy a myslím si, že za istú dobu po prvom čítaní Parlamentu budeme musieť uskutočniť diskusie s Radou a Komisiou s cieľom zistiť, aké stanovisko je k nemu potrebné zaujať.
Po tretie, vyzývam Radu, aby podporila snahy Parlamentu s cieľom prinútiť Komisiu, aby dodržiavala skríning a dosiahla vyššiu účinnosť pokiaľ ide o počet zamestnancov.
Týka sa to aj decentralizovaných a externých agentúr, v prípade ktorých sa obávam, že potrebujú mať oveľa vyššiu mieru zodpovednosti.
Nakoniec je veľmi dôležité, aby Rada a Komisia oveľa viac naliehali na získanie kladného vyhlásenia o vierohodnosti od Dvora audítorov.
Myslím si, že súčasný pokrok je neprijateľne pomalý a jeho výsledkom je výrazné oslabenie dôveryhodnosti tohto Parlamentu.
Preto vyzývam predovšetkým Radu, aby bola v riešení tejto situácie naliehavejšia.
v mene skupiny PSE. - (FR) Vážený pán predseda, pani komisárka, predovšetkým by som rada poďakovala celému tímu, ktorý na rozpočte pracoval, najmä dvom spravodajcom, pánom Virrankoskimu a Itälämu.
Tento rozpočtový postup je dôkazom obmedzenosti viacročného finančného rámca.
Výška platieb v hodnote menšej ako 130 miliárd EUR alebo 0,99 % HDP je veľmi skromná a nemôže podporiť nádeje na rozvoj európskej politiky.
Tímová práca vo Výbore pre rozpočet znamená, že možno presadiť rozpočtové priority politických skupín, avšak finančný rámec bráni v obnove politík rastu, ktoré boli prisľúbené európskym občanom.
Náš výbor venoval mimoriadnu pozornosť výberu všetkých parlamentných výborov, ale šírenie pilotných projektov je dôkazom sklamania z veľmi šetrnej povahy tohto finančného rámca.
Ešte raz zopakujem, museli sme zápasiť s veľmi drastickými zníženiami zo strany Komisie a som rada, že sa nám podarilo zaručiť kompromis.
Komisia ešte musí tento rozpočet dodržať.
Už viac nebudeme tolerovať nepoužiteľnosť tohto rozpočtu pre jeho neplnenie a prevody rozpočtových prostriedkov späť členským štátom.
V rozpočte na rok 2008 prvýkrát neakceptujeme nevyužitie kohéznych fondov.
V socialistickej strane sme obnovili obrovské zníženia zo strany Rady, ktoré ovplyvnili programy ako Kultúra 2007, Médiá 2007 a Mládež v akcii.
Nemusím vám pripomínať dôležitosť týchto rozpočtových riadkov v čase, keď ľuďom Európy predkladáme novú Zmluvu.
Vyzývam Radu, aby na uvedenú skutočnosť myslela a poskytla výskumu alebo agentúre Frontex zdroje potrebné na fungovanie a v súlade so záujmami občanov Európy zlepšila informačné linky.
Navrhujeme aj ďalšie rozpočtové prostriedky pre niektoré nové projekty s cieľom zlepšiť ubytovanie pre utečencov alebo pre MVO, ktoré bojujú proti diskriminácii.
Európsky rozpočet musí v každom prípade aj naďalej pomáhať tým, ktorí bojujú proti pohromám sužujúcim európsku spoločnosť.
Čo sa týka vonkajších vzťahov EÚ, znižujeme výdavky SZBP o 40 miliónov EUR, pretože musíme dodržať svoje záväzky a záväzky EÚ: uchovať rezervu na pomoc v núdzových situáciách, podporiť Globálny fond boja proti AIDS, Svetový zdravotný fond a udržať rozvojovú pomoc.
Bude potrebné mobilizovať nástroj flexibility s cieľom poskytnúť 87 miliónov EUR pre Kosovo a Palestínu.
Aj naďalej je potrebné dávať najavo nesúhlas s nedostatočným financovaním okruhu 4.
Svetová chudoba vzrastá a náš rozpočet sa znižuje.
Čo sa týka Európskej komisie, uznávam, že rezerva vo výške 40 miliónov EUR je nepríjemne nízka, odzrkadľuje však naše pochybnosti v súvislosti s účinnosťou využívania riadenia založeného na činnostiach (ABM).
Dovoľte mi uviesť niekoľko príkladov. Predovšetkým zlyhanie, pokiaľ ide o využívanie kohéznych fondov, nemožnosť realizovať pilotné projekty, ktoré sú pre nás veľmi dôležité, ako napríklad program typu Erasmus pre učňov, nedostatok transparentnosti vo výbere prieskumných spoločností, nekvalitné vykonávanie konkurenčného výberu nových úradníkov.
Ich zoznam je dlhý a Parlament žiada o to, aby sa mohol presvedčiť o dobrej vôli európskej výkonnej moci.
Nakoniec najdôležitejšia vec, v pozmeňujúcom a doplňujúcom návrhu s odkazom sa žiada, aby boli systém Galileo a inštitút ETI financované nad rámec stropu finančného výhľadu.
Uvedená skutočnosť si vyžaduje, dokonca vynucuje malú revíziu finančného výhľadu.
Parlament nemôže pripustiť ohrozenie projektu Galileo, ktorý predstavuje hlavnú výzvu z technologického, hospodárskeho a politického hľadiska, ako aj nevyhnutný strategický nástroj politickej moci a nezávislosti EÚ. Som však presvedčený o význame poznámok pani Merkelovej v našom Parlamente.
Pani kancelárka Merkelová použila 29. júna pri uzavretí svojho predsedníctva toto africké príslovie: "Ak chceš kráčať rýchlo, kráčaj sám, ak však chceš dôjsť ďaleko, kráčaj s ostatnými."
v mene skupiny ALDE. - (DA) Vážený pán predseda, rada by som poďakovala vám, predsedovi Európskeho parlamentu za osobné predsedanie tohto zasadnutia a týchto rokovaní a za skutočnosť, že sa nekonajú o polnoci.
Veľmi ma to teší.
Pani komisárka, rozpočet na rok 2008 bude bezpochyby výzvou.
Avšak my v Parlamente držíme spolu a som plne presvedčená, že počas štvrtkového hlasovania široko podporíme stratégiu, ktorú zvolil pre rozpočet Komisie Výbor pre rozpočet a spravodajca pán Virrankoski.
Skupina Aliancie liberálov a demokratov za Európu podporuje vynikajúce návrhy Komisie financovať satelitný monitorovací systém Galileo.
Sme za presunutie prebytočných finančných prostriedkov z programov z oblasti poľnohospodárstva na tento projekt namiesto ich vrátenia členským štátom.
Znížiť financovanie výskumu a dopravy s cieľom nájsť finančné prostriedky pre systém Galileo, ako navrhujú ministri financií EÚ, by nebolo rozumné.
Ak členské štáty súhlasia, že systém Galileo potrebujeme, musia poskytnúť aj prostriedky na jeho financovanie a nie na financovanie iných oblastí.
Ako už uviedol pán Virrankoski, o nedostatočnom pridelení finančných prostriedkov systému Galileo sme boli vopred informovaní, preto nás súčasná situácia neprekvapuje.
Ďalšou dôležitou spornou otázkou je podľa Rady financovanie zahraničnej politiky.
Všetci máme vážne obavy s ohľadom na dostatočnú výšku finančných prostriedkov, ktoré boli pridelené Kosovu a Palestíne.
Rada by som poďakovala pánovi Virrankoskimu za značnú snahu nájsť kompromis. Táto snaha má veľkú podporu.
Čo sa týka agentúr, chcela by som vyjadriť spokojnosť s tým, že agentúra pre monitorovanie hraníc Frontex je financovaná lepšie a dúfame, že sa nájde riešenie, ktoré umožní Európskej námornej bezpečnostnej agentúre (EMSA) čím skôr vytvoriť dátové stredisko identifikácie a sledovania lodí na veľké vzdialenosti (LRIT), ktoré sa zriadi koncom roka 2008.
Spravodajca pre ďalšie inštitúcie, pán Itälä, mal uskutočniteľnú ale aj zložitú úlohu.
Tú zložitú predstavoval rozpočet Parlamentu, pri ktorom sa nanešťastie nepodarilo znížiť výdavky na úroveň roka 2007 zvýšenú o mieru inflácie.
Avšak aj napriek tomu sa ich podarilo udržať pod úrovňou 20 % stropu.
Skupina ALDE podporila pôvodný kompromis medzi spravodajcom a predsedníctvom a je poľutovaniahodné, že je ho potrebné v dôsledku nedostatočnej koordinácie predsedov väčších skupín prepracovať.
Podobnú situáciu by sme už nemali dopustiť, dokážeme ju vyriešiť aj lepšie.
Nesnažím sa však pána Itäläho karhať.
Jeho príspevok bol dobrý a rada by som mu poďakovala za rozumné riešenie v súvislosti s Výborom regiónov, ktorý bol zo strany Rady vystavený drastickým zníženiam.
v mene skupiny UEN. - (PL) Vážený pán predseda, v mene skupiny UEN by som rád vyjadril úprimnú vďaku spravodajcom, pánom Virrankoskimu a Itälämu a všetkým členom Výboru pre rozpočet za ich snahu pri navrhovaní rozpočtu a za ich vynikajúcu spoluprácu.
Veľmi pekne vám ďakujem.
Líši sa druhý rozpočet súčasného rozpočtového výhľadu okrem výšky príslušných súm od svojich predchodcov v značnej miere?
Ako vždy, musíme pokračovať vo financovaní výdavkov z predošlých rokov a meníme len jeho isté časti.
K dôležitým položkám patria financovanie Európskeho inovačného a technologického inštitútu a projektu Galileo.
Zvýšilo sa aj financovanie pre Palestínu a Kosovo.
Značné zmeny možno nájsť aj vo financovaní spoločnej poľnohospodárskej politiky a špecializovaných agentúr.
Je azda chybou, ak sa snažíme zhruba prispôsobiť sumy neskorším výdavkom?
Je reálne, ak sa o to snažíme rok vopred?
Pokúšame sa, vždy však máme príležitosť rozpočet prispôsobiť, a to je veľmi dôležité.
V budúcnosti by sme azda mohli vytvoriť viac položiek, aby bol náš rozpočet oveľa pružnejší.
Nakoniec by som ešte raz vyjadril svoje úprimné poďakovanie pánovi Virrankoskimu.
Aj napriek veľkej zložitosti tejto oblasti bola radosť spolupracovať s ním.
Vážený pán predseda, pani komisárka, dámy a páni, v úvode by som rada uviedla, že máme problém so súčasným finančným výhľadom vo všeobecnosti, pretože z pohľadu skupiny zelených/Európskej slobodnej aliancie rozpočet do roku 2013 skutočne nezodpovedá hlavým výzvam, ktorým Európa a súčasných 27 členských štátov čelí.
Rada by som uviedla aj to, že v Rade pozorujem nedostatok európskeho ducha, čo sa týka otázok rozpočtu a financovania.
Myslím, že ak chceme dospieť k spoločnosti založenej na poznatkoch, potrebuje Európa skutočný útok špičkových technológií, čo sme vyjadrili aj v lisabonskej stratégii.
Sme, žiaľ, dosť pozadu.
Som presvedčená, že ak chceme, aby boli občania Európy dostatočne pohotoví a zruční, aby dokázali zvládnuť globalizáciu, musíme robiť ešte viac aj pre výskum a vývoj a pre celoživotné vzdelávanie.
Musíme vypracovať aj zodpovednú zahraničnú politiku, o ktorú nás podľa všetkých prieskumov občania Európy žiadajú.
Ak však máme v úmysle viac investovať do predchádzania krízam a do zodpovedných krokov na problematických miestach na celom svete, potrebujeme primerané zdroje, ktorými v súčasnej dobe nedisponujeme v dostatočnej miere.
V súvislosti s politikou v oblasti klimatických zmien si tiež myslím, že by sme mali ukázať svetu, že premyslená politika v oblasti klimatických zmien a selektívny rozvoj spolu úzko súvisia.
Európa musí v tomto smere urobiť výrazný pokrok. Ostatné kontinenty a veľké štáty ako Čína, India a Spojené štáty presvedčíme len tak, že dokážeme vypracovať politiku v oblasti klimatických zmien a vytvoriť nové pracovné miesta, čím si aj získame srdcia svojich občanov.
Na druhej strane si myslím, že je samozrejme možné hospodárne využívať európsky rozpočet, napríklad pokiaľ ide o vývozné dotácie v poľnohospodárstve, ako aj o pestovanie tabaku a aj o výdavky na naše stretnutia v Štrasburgu.
Vidíme, že rozpočet nie je dostačujúci pokiaľ ide o naše najdôležitejšie ambiciózne vedecké projekty, akým je satelitný navigačný systém Galileo.
Potvrdilo to už viacero rečníkov predo mnou.
Ak si však myslíme, že to je z politického hľadiska správne, musí byť Rada aktívnejšia, inak stratíme kontakt so Spojenými štátmi, Čínou a Indiou.
Aj čo sa týka Európskeho inovačného a technologického inštitútu, ak chceme skutočne dať najavo, že Európa je svetadiel, ktorý si cení vedomosti a chce byť spoločnosťou založenou na poznatkoch, musí Rada naozaj konať aktívnejšie.
Ak chceme Európu podporiť, musíme preukázať spoločnú európsku vôľu.
V závere by som rada poďakovala všetkým svojim kolegom poslancom, ktorí na tomto rozpočte spolupracovali.
Je len kompromisom, avšak dobrým kompromisom, prinajmenšom zo strany Parlamentu a my ho budeme obhajovať.
v mene skupiny GUE/NGL. - (FI) Vážený pán predseda, pani komisárka, pravdepodobne máme k dispozícii celý rad názorov jednotlivých skupín.
Niektoré z nich sú s prísnou rozpočtovou politikou Rady spokojné, iní poslanci majú pocit, že je prekážkou v dosahovaní dobrých a správnych cieľov.
Pravdou však je, že návrh celkového rozpočtu zo strany Rady je v porovnaní s kombinovaným národným dôchodkom je nesmierne nízky, a že návrh Parlamentu predstavuje tiež výnimočne nízku úroveň rozpočtových výdavkov.
Naša skupina nie je spokojná so spôsobom, akým návrh rozpočtu zvyšuje vojenský charakter Únie.
Militarizácia Únie je aj jedným z dôvodov, pre ktoré nemôže naša skupina podporiť nový návrh ústavy schválený minulý týždeň.
V ústave rovnako ako v rozpočte na budúci rok sa neurobí nič pre posilnenie sociálneho rozmeru Únie.
Sme zvyknutí na to, že Komisia nikdy nesplní rozpočet EÚ v plnej miere a členské štáty si zvykli, že ich vlastné zdroje sa im, ako je známe, každoročne vracajú.
Tento a budúci rok dôjde k vráteniu pre úroveň nesplatených záväzkov (RAL) v súvislosti s oneskorením programov v rámci štrukturálnych fondov a Kohézneho fondu.
Spravodajca, pán Virrankoski, urýchľuje postup schvaľovania týchto programov a má na to dôvod.
Naša skupina si myslí, že v súvislosti s výdavkami na systém Galileo a Európsky inovačný a technologický inštitút je správne pozmeniť a doplniť medziinštitucionálne dohody.
V rozpočtovom rámci sa nenachádza dostatok finančných prostriedkov, a teda, ďalšími peniazmi na ne budú musieť Únii prispieť členské štáty.
Predsedníctvo tohto Parlamentu nie je v súvislosti so svojimi rozpočtovými cieľmi natoľko disciplinované ako Výbor pre rozpočet.
Vždy sa snaží minúť 20 % administratívnych nákladov EÚ aj v prípadoch, ak neexistuje dôvod na ich vyčerpanie.
K takýmto projektom patria napríklad memoriál pánovi Pötteringovi, múzeum krátkej histórie EÚ alebo rekonštrukcia parkoviska Parlamentu na kúpele.
Sociálni demokrati, liberáli a zelení zároveň hlasovali vo Výbore pre rozpočet o miernom dohľade nad fondmi na podporu eurostrán a v súčasnosti aj o európskych nadáciách, ktoré sú financované z rozpočtu Parlamentu.
Neexistovala žiadna klauzula, na základe ktorej by sa malo dohliadať, či je využívanie fondov v súlade s osvedčenými postupmi kontroly rozpočtu EÚ.
Moji krajania páni Virrankoski a Ville Itälä sa ako spravodajcovia pokúsili o vyvážený záver.
v mene skupiny IND/DEM. - (SV) Ďakujem vám, pán predseda.
Vážení páni poslanci Virrankoski a Itälä pristúpili k problematike rozpočtu veľmi kompetentne.
Ich prácu v rámci ich pôsobnosti si veľmi vážim.
V tom je však problém. Sú nútení pracovať len v rámci svojej pôsobnosti.
Rozpočtový postup EÚ je úplne zastaralý a z uvedeného dôvodu je zbytočné sa k nemu vyjadrovať.
Základná zásade vždy znie: máme viac peňazí, tak do čoho ich investujeme?
Je to organizácia, ktorá má 50 rokov, preto by sa mala zamerať na nulový rozpočet.
Musíme si položiť nasledujúcu otázku: ak by sme začali dnes (a nie pred päťdesiatimi rokmi), do čoho by sme investovali svoje rozpočtové prostriedky?
Investovali by sme ich do zriadenia Hospodárskeho a sociálneho výboru alebo Výboru regiónov?
Investovali by sme takmer polovicu z nich do ochranárskej poľnohospodárskej politiky, do PR a marketingu výrobkov, ktoré by sa inak nepredali?
Investovali by sme do financovania výroby tabaku, výroby tabaku, ktorý nemožno predať normálnym spôsobom, a zároveň zakazovali fajčenie v celej EÚ?
Investovali by sme do štrukturálnych fondov, na ktoré sa využíva takmer celý zostatok celkového rozpočtu a rozhodli by sme sa, že krajiny môžu dostávať peniaze centrálne, z rozpočtu EÚ za predpokladu, že ich využijú na istý druh regionálnej politiky?
Som presvedčený, že všetci, ktorí sedia v tejto budove (a nie je ich veľa) by povedali nie, neinvestovali.
Otázkou však je, ako k tomuto problému pristupovať.
Nedokážeme ho riešiť, ak nie sme pripravení pristúpiť k zásadným problémom v oblasti rozpočtu úplne od nuly a z tejto pozície nimi aj zaoberať.
Preto sme úplne inde, ako by sme mali byť.
Ak vykonáme bežnú hospodársku analýzu a zvážime, čo je potrebné urobiť s rozpočtovými prostriedkami na úrovni EÚ, ktoré sú využívané prostredníctvom Bruselu, ide o prideľovanie peňazí, ktoré by inak členské štáty nemohli investovať napríklad do základného výskumu.
Z teórie hospodárstva všetci vieme, že základný výskum je na trhu financovaný veľmi nedostatočne.
Vždy v rámci neho existuje niekto, kto sa priživuje.
Predpokladá sa, že náklady na základný výskum bude financovať niekto iný a po jeho ukončení budú jeho výsledky k dispozícii všetkým.
Podobných oblastí existuje veľa a dostávajú výrazne nízke finančné sumy.
Hovoríme o tom, ale nerobíme nič.
Vo väčšine prípadov sa finančné prostriedky dostanú do oblastí, o ktorých sa rozhodovalo pred 30 - 50 rokmi.
Je to pohoršujúce.
Máme tu aj takú EÚ, ktorá kupuje budovy okolo Európy a verí, že je to lacnejšie.
Takáto špekulácia s peniazmi daňových poplatníkov je veľmi nezodpovedná.
Nemožno v nej pokračovať.
Musíme začať diskutovať o tom, čo by mala EÚ robiť s finančnými prostriedkami, ktoré dostávame.
Správne zaobchádzame vari s 10 - 15 % všetkých finančných prostriedkov.
Zvyšok sa využíva na nezmyslené ciele, na rôzne formy PR, ako napríklad peniaze na prispôsobenie sa globalizácii.
Európu a jej úspech vytvorili jednotlivé štáty, ktoré navzájom súťažia s cieľom nájsť správne inštitucionálne riešenia.
Nech to tak je aj naďalej.
Veľmi pekne vám ďakujem.
(DE) Vážený pán predseda, každý kto bol vo Výbore pre rozpočet vie, aké zložité je každú jeseň uvoľniť veľké množstvo peňazí vo všeobecnosti.
Zvyčajne sú uložené v rezervných rozpočtových položkách informačných služieb.
Ide samozrejme o pokus ako byť aktívny a niečo robiť.
Tu by som sa obrátil priamo na vás, pán predseda.
Zriadila sa filmová cena LUX.
Podmienky spočívali v tom, že je potrebné pozrieť si filmy do 18. októbra tohto roka, a že o iniciatíve v rámci tejto rozpočtovej položky môžu a mali by hlasovať len poslanci, ktorí videli všetky tri filmy.
Práve som sa pozrel na zoznam.
Nebolo na ňom ani tucet poslancov, ktorí sa zajtra budú rozhodovať, ktorú babylonskú vežu komu udelia.
Pán predseda, rád by som vás požiadal o dostatok cti na to, aby ste nám zajtra nemuseli klamať a povedali nám, koľko poslancov sa v skutočnosti legitímne zúčastnilo tohto hlasovania.
Buďte prosím vás taký dobrý a zabezpečte, aby sa zápisnica na poslednú chvíľu nezmanipulovala, pretože posledný termín vzhliadnutia filmov bol 18. október.
Pán predseda, tento, na rozpočtovej stupnici relatívne malý problém možno preniesť na veľké množstvo iných oblastí.
Neustále vyhadzujeme peniaze bez rozmyslu, pretože ich máme priveľa, a odsúvajú sa aj dobré nápady ako je filmová cena.
Buďte čestný aspoň zajtra, pán predseda!
Tieto poznámky nie sú hodné odpovede.
Rada by som začala tým, že je pre mňa veľkou cťou prehovoriť k vám dnes, pred dôležitým hlasovaním, hneď po prvom čítaní.
Rada by som poďakovala pánovi predsedovi Bögemu, hlavnému spravodajcovi, pánovi Virrankoskimu a koordinátorom všetkých politických skupín za veľmi úspešnú, zosúladenú a dobrú prácu s cieľom dosiahnuť vo Výbore pre rozpočet konsenzus v prvom čítaní.
Obnovila sa platnosť všetkých rozpočtových riadkov, ktoré navrhla Komisia. Som za to veľmi vďačná.
členka Komisie. - Za potvrdenie prakticky všetkých rozpočtových riadkov PNR by som rada poďakovala Parlamentu.
Opakujem to aj po anglicky, aby som zabránila nepresnému prekladu. Ide totiž o najdôležitejšiu časť môjho vystúpenia.
Zároveň by som rada uviedla, že bez ohľadu na našu spokojnosť a našu spoluprácu, existuje ešte vždy priestor pre naše pripomienky a výhrady Parlamentu vo väčšine prípadov.
Tento problém sme riešili minulý rok a boli sme schopní riešiť ho. Preto sa vynasnažíme zaručiť, aby Komisia splnila všetky podmienky a poskytla vám všetky informácie potrebné pre uvoľnenie rezerv pred začiatkom druhého čítania.
Rada by som spomenula predovšetkým pilotné projekty, v súvislosti s ktorými Parlament prevzal tento rok iniciatívu a v skutočnosti využil väčšie množstvo nových pilotných projektov a prípravných činností, ako navrhujete.
Ako zvyčajne, budeme sa dôkladne zaoberať každým prípadom a začiatkom novembra predložíme svoj názor v takzvanom "liste vykonateľnosti", ktorý vypracujeme včas, ešte pred zmierovacím konaním a druhým čítaním.
Čo sa týka výkonných agentúr, ktoré v tomto roku predstavujú pre náš rozpočtový postup veľmi veľkú a obsahovo bohatú položku, rada by som zdôraznila konštruktívny rámec stanovený v našom júlovom zmierovacom konaní a otázku agentúr ako takú.
Rada by som poďakovala aj Parlamentu, predovšetkým pani Haugovej, za jej spoluprácu najmä pri dokončení revízie pracovných podmienok výkonných agentúr, ktoré sme nedávno schválili.
Komisia ako čestný sprostredkovateľ medzi dvoma rozpočtovými orgánmi sa vynasnaží zaručiť a pokúsi sa pri tvorbe rozpočtu dosiahnuť čo najlepší a najvyváženejší výsledok, pričom si budeme uvedomovať a mať na pamäti, že ešte máme nemalé spoločné problémy, ako sú projekt Galileo a inštitút ETI. Táto záležitosť ostáva otvorená, keďže náš návrh stále čaká na prerokovanie, predovšetkým z dôvodu, že Rada doteraz neposkytla svoje rozhodnutie.
Sme spokojní s tým, ako sa Parlament postavil k tejto otázke v návrhu aj v prvom čítaní.
Dúfam teda, že všetkým spolu, všetkým trom inštitúciám, sa podarí uzavrieť rozpočtový postup úspešne a načas.
Vážený pán predseda, podľa viacročného finančného rámca predstavuje finančný strop pre okruh 4 7,002 miliárd EUR.
Rada zvýšila predbežný návrh rozpočtu Komisie na rok 2008 zo 6,672 miliárd EUR na 6,89 miliárd EUR, predovšetkým vyčlenením ďalších súm pre Palestínu a Kosovo.
Parlament v ranom štádiu upozornil na to, že uvedené finančné prostriedky nebudú dostatočné, pretože sa nezohľadnili výzvy, ktoré už bolo možné predvídať.
Teraz nám Rada tvrdí, že sú potrebné oveľa vyššie sumy, a to predovšetkým v oblasti bezpečnostnej politiky.
Zatiaľ však, bohužiaľ, nemáme žiadne konkrétne návrhy.
Čo sa týka SZBP, musíme s Radou dosiahnuť dohodu.
Preto rokujme o skutočných potrebách na rok 2008 otvorene a čestne.
Ak sme na SZBP schválili na roky 2007 až 2013 sumu 250 miliónov EUR ročne, schodok vo financovaní už bude viditeľný.
Naše náklady na bezpečnostnú politiku sú takmer v súlade s časovým rámcom.
Ďalšou dôležitou otázkou je Palestína.
V roku 2007 využívame výrazne viac finančných prostriedkov ako sa odhadovalo, do 400 miliónov EUR.
Aj v budúcom roku budeme potrebovať viac peňazí ako zatiaľ odhadli Komisia a Rada.
Nemôžme však očakávať, že Parlament použije v rozpočte nižšie sumy, a že v priebehu roka ochudobní ostatné politiky len preto, že neexistuje skutočné plánovanie.
Doteraz nie sú jasné ani otázky týkajúce sa presného rozdelenia úloh v súvislosti s Kosovom a rozpočtovými potrebami na rok 2008.
Viem, že v tomto prípade budeme musieť najskôr počkať na presný mandát.
Na záver by som rád poukázal na politický dialóg, ktorý budeme musieť v krátkom období začať.
Európsky parlament za neho bojuje počas rokovaní o viacročnom finančnom rámci a je potrebné, aby bol zakotvený v medziinštitucionálnej dohode.
Bolo by to vhodné fórum na konštruktívne riešenie hlavných udalostí v správnom čase a na základe vzájomnej dôvery.
Bol by to vhodný kontext na prípravu revízie nových finančných nástrojov.
Vážený pán predseda, dámy a páni, Výbor pre rozvoj sa pokúša stanoviť priority vo svojich výdavkoch odhadovaných v rozpočte.
Vieme, že rozvojová pomoc, a teda naša pomoc najchudobnejším ľuďom tejto planéty nie je čímsi, o čom možno rozhodnúť okamžite a čoho výsledky sa objavia nevedno odkiaľ. Existujú isté postupy a my na nich musíme nepretržite pracovať.
Zdôraznili sme, že chceme bojovať proti chudobe.
Znamená to, že ak chceme, aby boli ľudia schopní rozvíjať prostredie v ktorom žijú, svoju vlastnú krajinu, musíme im poskytnúť vzdelanie a zaručiť dobrý zdravotný stav.
V minulosti sme investovali veľké množstvo finančných prostriedkov do boja proti malárii, tuberkulóze a AIDS a chceme týmto krajinám pomôcť prostredníctvom zavedenia siete na predchádzanie konfliktom a cezhraničnej spolupráce medzi rozvojovými krajinami rozvinúť skutočné preventívne opatrenia ako sú napríklad zákaz ľahkých zbraní, nášľapných mín a atómových, biologických a chemických zbraní.
Avšak nemalo by sa stávať, a v tom aj spočívajú moje dve námietky voči Rade a Komisii, že Rada len preto, že v programe už je na rade nová téma, stručne oznámi: začíname všetko reorganizovať.
Musíme pomôcť Kosovu a musíme pomôcť Palestíne, s tým všetci plne súhlasíme.
Musíme im pomôcť, nemali by sme však brať peniaze tým najchudobnejším z chudobných a veriť, že v tejto náhlej zmene možno nájsť kontinuitu s predošlou činnosťou alebo že by ľudia zvonku mohli mať pocit, že skutočne naplno pomáhame najchudobnejším z chudobných.
Na ceste už určite sú ďalšie finančné prostriedky a viem, že ide o peniaze daňových poplatníkov, je však potrebné dať to najavo takto priamo.
Budeme úspešní, aj keď to urobíme.
Druhá otázka smeruje Komisii.
Presne viete, aké sú naše priority v boji proti chudobe.
Práve som sa o nich zmienil: poskytovanie zdravotnej starostlivosti a základného vzdelania, ktoré umožnia ľuďom zarobiť vo vlastnej krajine isté peniaze.
Do rezervy sme vložili dosť veľké množstvo finančných prostriedkov a neuvoľníme ich, kým nedáte jasne najavo, že pripúšťate a prijímate priority Parlamentu.
Nechceme zavádzať mikroriadenie, vykonali sme však politické hodnotenie, s ktorým ste súhlasili.
Budeme na ňom trvať a uskutočníme ho. Bude reálne rovnako ako v ostatných prípadoch zahraničnej politiky, a preto využijeme svoje práva a príležitosti týkajúce sa rozpočtu s cieľom použiť na vás primeraný nátlak.
spravodajca Výboru pre medzinárodný obchod požiadaného o stanovisko. - Vážený pán predsedajúci, rád by som poďakoval pánom Virrankoskimu a Itälämu za výbornú, avšak nevďačnú prácu.
Som presvedčený, že je potrebné zdôrazniť nielen úlohu Parlamentu ako inštitúcie, ktorá má dohľad nad rozpočtom, ale aj úlohy jednotlivých výborov v súvislosti s hľadiskami rozpočtu spadajúcimi priamo do sféry ich pôsobnosti.
Predkladanie správ jednotlivých GR rozličným výborom o očakávaných výdavkoch v príslušnom roku považujem za veľmi prospešné.
Musí sa dodržať istý stupeň kontroly a transparentnosť.
Aj napriek skutočnosti, že Výbor pre medzinárodný obchod nemôže spolurozhodovať o obchodných záležitostiach si myslím, že sme zaviedli veľmi dobrý postup, v rámci ktorého prebieha s GR pre obchod priama a otvorená diskusia o rozpočtových záležitostiach a o potrebe jednotlivých výdavkov.
V súvislosti s rozpočtovými riadkami by som rád zdôraznil potrebu udržať pomoc pre obchod ale aj parlamentný rozmer organizácie WTO ako dôležitých hľadísk rozpočtu pre obchod.
Musíme byť schopní propagovať európske výrobky v tretích krajinách.
Musíme mať odborníkov, ktorí našim spoločnostiam pomôžu vstupovať na zahraničné trhy, zároveň však musíme pomáhať rozvojovým krajinám vyvážať do EÚ.
Dlhodobý trvalo udržateľný rozvoj nemôže existovať bez obchodu.
WTO bol nedávno vyčítaný nedostatok transparentnosti.
Parlamentný rozmer medzinárodných obchodných rokovaní je dôležitou iniciatívou, ktorú by sme mali aj naďalej podporovať, pretože zlepšuje dialóg, poskytuje väčšiu legitímnosť a umožňuje väčší dohľad.
Záverom chcem naliehavo vyzvať Komisiu, aby sa uistila v tom, že bude Parlament v patričnom čase informovať o všetkých projektoch týkajúcich sa mikrofinančnej pomoci. Na základe informácií bude možné uskutočniť v príslušných výboroch vhodnú rozpravu a my ako inštitúcia budeme vedieť, ktoré prijímajúce krajiny využívajú finančné prostriedky EÚ.
spravodajca Výboru pre kontrolu rozpočtu požiadaného o stanovisko. - (ES) Vážený pán predsedajúci, Výbor pre rozpočet sa vo svojom stanovisku k rozpočtu na rok 2008 zameral na dve otázky.
Prvou je súlad s odsekom 44 novej medziinštitucionálnej dohody, ktorý sa týka vyhlásenia o vierohodnosti a ročného overenia, ktoré musí zaslať každý členský štát.
V tomto pozmeňujúcom a doplňujúcom návrhu sa zaoberáme závermi a odporúčaniami absolutória z rokov 2004 a 2005, o ktoré požiadala väčšina členských štátov, sme však presvedčení, že by ich malo byť ešte viac.
Vieme, že Európska komisia nedokáže do 15. februára zhodnotiť mieru, do akej členské štáty splnili tento záväzok.
Aby sme však Európsku komisiu podporovali v hodnotení bez straty času, vytvorili sme rezervu na náklady na zamestnancov Komisie.
Sme si istí, že Komisia má rovnaký záujem ako Parlament, aby sa uistila, že členské štáty uplatňujú odsek 44 v oblasti spoločného riadenia v plnej miere.
Z uvedeného dôvodu som presvedčený, že v súvislosti s touto rezervou dosiahneme dohodu.
Druhým bodom je transparentnosť.
Sme presvedčení o tom, že čím podrobnejšie sú rozpočtové výdavky, tým jednoduchšie bude môcť príslušný rozpočtový orgán monitorovať ich využívanie.
Z uvedeného dôvodu sme požiadali o vytvorenie nových rozpočtových riadkov pre oblasti, ktoré sú pre Parlament veľmi citlivé, napríklad agentúry, rozvoj vidieka, ako aj iné kategórie ako napríklad vonkajšia činnosť. V súvislosti s nimi má Parlament a Výbor pre rozpočet prijať veľmi jasný záväzok, ktorý sa týka prispievania k čo najväčšej transparentnosti, ktorú si vyžaduje verejná mienka.
Vážený pán predsedajúci, pani komisárka, páni spravodajcovia, Výbor pre hospodárske a menové veci predložil jednomyseľne prijaté stanovisko, nik nehlasoval proti, v ktorom, po prvé, velebíme pokroky v rozpočtových prostriedkoch, zameraných na zvýšenie konkurencieschopnosti pre hospodársky rast a zamestnanosť a predovšetkým tých, ktoré sú zamerané na súdržnosť pre rast a zamestnanosť v rámci Európskej únie.
S ohľadom na všetky záležitosti, za ktoré je výbor zodpovedný, konkrétne hospodárske a menové veci, oblasť podnikov, hospodársku súťaž, dane a colnú úniu, boj proti daňovým podvodom a všeobecným podvodom v európskej štatistike a predovšetkým v kapitole o štatistike, je samozrejmé, že vítame pokroky v rozpočte, v rozpočtovom postupe. Našli sme však aj nedostatky.
Boli by sme radi, keby sa viac peňazí použilo na hospodársky rast, inými slovami na blahobyt občanov s cieľom jasnejšie podporiť programy menovej únie, jasnejšie podporiť malé a stredné podniky ako zdroj vytvárania pracovných miest.
Samozrejme, všetci sa musíme riadiť zásadami úspornosti, sú na prvom mieste, a ja som prvý, čo to tvrdí.
Avšak tieto zásady a súčasné nedostatky v rozpočtoch Únie sú od seba na míle vzdialené.
Sme presvedčení, že Európska únia by z hľadiska podpory hospodárskeho rastu skutočne mala mať pohotovejšie reagujúce rozpočty, ktoré budú vytvárať pracovné miesta. Preto je absolútne nevyhnutné vyčleňovať zdroje, ktoré patria všetkým krajinám EÚ.
spravodajkyňa Výboru pre zamestnanosť a sociálne veci požiadaného o stanovisko. - (DE) Vážený pán predsedajúci, pani komisárka, dámy a páni, v mene Výboru pre zamestnanosť a sociálne veci vítam predovšetkým skutočnosť, že Komisia je ochotná využiť na rast a zamestnanosť 44,2 % rozpočtu, čo predstavuje 57 miliárd EUR.
Zvýšenie zodpovedajúcich okruhov rozpočtu o 2,3 miliardy EUR na rok 2008 predstavuje účinnú podporu lisabonskej stratégie.
Rada by som vyzdvihla najmä tri pilotné projekty v sociálnej oblasti aj napriek tomu, že Výbor pre rozpočet v jednom prípade finančné prostriedky neschválil a v druhom ich výrazne znížil.
Výbor pre rozpočet znížil finančné prostriedky aj na projekt týkajúci sa zamestnanosti v zdravotníctve, ktorý mi tiež prirástol k srdcu pre značné problémy, zaznamenané v tejto oblasti od rozšírení EÚ v rokoch 2004 a 2007.
Z uvedeného dôvodu by mal byť pilotný projekt realizovaný nami navrhnutým spôsobom.
Ide najmä o možné predpisy pre sociálne služby.
To isté sa týka aj ďalšieho projektu, ktorý sme navrhli, konkrétne sociálnej integrácie prisťahovalcov.
Preto vás prosím, podporte pozmeňujúce a doplňujúce návrhy, ktoré sme do návrhu opätovne vložili.
Rada by som znova podporila aj projekt rodín, ktorý má realizovať nadácia v Dubline, a ktorý by sme radi podporili sumou vo výške 400 000 EUR. Výbor pre rozpočet ho však zamietol v plnej miere.
Aj pracovné miesta priaznivé pre rodinu, zlepšenie bytovej situácie rodín a pokračujúca podpora rodín patria medzi základné ciele nás, Európanov.
Z uvedeného dôvodu by riešenie týchto problémov malo byť začlenené do pracovného programu nadácie v Dubline a samozrejme by jej mali byť pridelené potrebné finančné prostriedky.
spravodajkyňa stanoviska Výboru pre životné prostredie, verejné zdravie a bezpečnosť potravín. - (DE) Vážený pán predsedajúci, pani komisárka, dámy a páni, Výbor pre životné prostredie, verejné zdravie a bezpečnosť potravín obnovil údaje z rozpočtového plnenia vo svojom odvetví znížené Radou, na výšku uvedenú v predbežnom návrhu rozpočtu Komisie.
V porovnaní s rozpočtovým rokom 2007 to v oblasti životného prostredia znamená zvýšenie o 10,3 %
Sme presvedčení, že je to vhodné pre väčšinu dôležitých nástrojov v oblasti životného prostredia.
Európska agentúra pre lieky, Európska environmentálna agentúra, Európsky úrad pre bezpečnosť potravín a Európske stredisko pre prevenciu a kontrolu chorôb sú naše agentúry, s prácou ktorých sme plne spokojní a obnovili sme aj zdroje ich financovania.
Zdroje pre program Life+ sú odsúhlasené, začína sa práca a starý akčný plán pre zdravie bude od januára 2008 nahradený novým plánom.
V tomto prípade výborné!
Koncom roka alebo začiatkom roka 2009 bude určite možné vykonať hodnotenie.
Znepokojuje nás však program HELP.
Vieme, aká škodlivá je konzumácia tabaku.
Chceme však, aby tento odkaz počula a pochopila aj európska verejnosť.
Rok 2008 je posledným rozpočtovým rokom, v ktorom od Fondu Spoločenstva pre tabak získame finančné prostriedky na kampaň proti fajčeniu.
Žiadame Radu, aby urýchlene vyriešila otázku, odkiaľ bude možné čerpať prostriedky na túto kampaň v budúcich rokoch.
Vážený pán predsedajúci, pani komisárka, dámy a páni, v prvom rade mi dovoľte poďakovať v mene Výboru pre priemysel, výskum a energetiku spravodajcovi a našim kolegom z Výboru pre rozpočet za nepretržitú konštruktívnu a účinnú spoluprácu.
Pre Výbor pre priemysel sú ústredné dve, úzko prepojené témy.
Ako už bolo dnes uvedené, na jednej strane ide o systém Galileo, na druhej o projekt Európsky inovačný a technologický inštitút.
Obidve iniciatívy predstavujú z hľadiska politiky v oblasti inovácie a priemyslu zásadne dôležité priekopnícke projekty, ktoré si zaslúžia našu plnú podporu.
Európsky inovačný a technologický inštitút výrazne prispel k prenosu technológií z vedy do priemyslu a do podnikov.
Tu, v Európe, je ešte stále vysoký dopyt.
Financovanie je však zdrojom otázok.
Výbor pre priemysel bezpochyby argumentuje v prospech toho, aby financovanie neprebiehalo na úkor iných perspektívnych programov.
Z uvedeného dôvodu by sme na financovanie Európskeho inovačného a technologického inštitútu nemali využívať finančné prostriedky siedmeho rámcového programu pre výskum, programu celoživotného vzdelávania alebo programu transeurópskych sietí.
My vo Výbore pre priemysel sme za to, aby sa finančné prostriedky v prospech inštitútu ETI presunuli z administratívneho rozpočtu.
Našťastie tento presun prisľúbil aj Výbor pre rozpočet.
Navyše, Výbor pre priemysel je za jednoznačné financovanie aj nad rámec svojich vlastných rozpočtových riadkov.
Výrazne problematickejší je systém Galileo.
Dúfam, že si môžem dovoliť z hľadiska priemyselnej politiky poznamenať, že som presvedčený, že sa zhodneme na potrebe systému Galileo a jeho financovania.
Výsledkom posledného uznesenia o systéme Galileo bola argumentácia Parlamentu, s ktorou súhlasila aj Komisia, za financovanie zo strany Spoločenstva.
Preto je podľa mňa rozhodujúca skutočnosť, že v projekte sa nakoniec pokračuje.
Nie je potrebné znova ho rozbiehať, môže vychádzať zo značného úsilia zainteresovaných priemyselných podnikov.
Počas nadchádzajúcich rokovaní je potrebné mať túto skutočnosť na pamäti.
Všetko ostatné, čo súvisí s projektom Galileo, odovzdávam svojmu kolegovi, pánovi Bögemu, ktorý bude spolu so svojimi spolupracovníkmi zodpovedný za ďalšie rokovania vo Výbore pre rozpočet.
spravodajkyňa Výboru pre vnútorný trh a ochranu spotrebiteľa požiadaného o stanovisko. - (ES) Vážený pán predsedajúci, v prvom rade by som tiež rada začala poďakovaním členom Výboru pre rozpočet za ich podporu pozmeňujúcich a doplňujúcich návrhov, ktoré predložil Výbor pre vnútorný trh a ochranu spotrebiteľa a ktoré výbor tiež prijal takmer jednohlasne.
Po prvé, v súvislosti s hlavou 12, "Vnútorný trh", by som len rada povedala, že cieľom výboru bolo prostredníctvom našich pozmeňujúcich a doplňujúcich návrhov získať naspäť sumy v PNR plánované Komisiou, ktoré dokument Rady neskôr znížil.
Rada by som spomenula alebo vám pripomenula, že v Európskej únii je dôležité všetko, čo sa týka vnútorného trhu.
Myslím si, že je to jasné.
Je to jeden z hlavných základov pre celý ďalší vývoj, ktorý je vybudovaný okolo neho.
Chápeme, že v niektorých rokoch, ako napríklad v minulom roku alebo v budúcom roku 2008, je potrebné získať späť sumy plánované v PNR, pretože sa majú prijať dôležité právne predpisy, napríklad smernica o službách alebo plánované pokračovanie v práci na právnych predpisoch, ktoré majú zdokonaliť vnútorný trh.
Rovnaký argument by sa mohol týkať hlavy 14, "Colná únia", ktorá sa tiež vzťahuje na zdokonalenie vonkajších hraníc Únie, čo nám následne umožní zabezpečiť správne fungovanie nášho jednotného trhu.
Na záver, pokiaľ ide o hlavu 17 súvisiacu s ochranou spotrebiteľa, ktorou sa zaoberá výbor, ktorého som spravodajkyňou, rada by som povedala, že s podporou Výboru pre rozpočet sme získali naspäť finančné prostriedky z PNR na program SOLVIT.
V rôznych krajinách EÚ existujú rôzne úrovne vývoja spotrebiteľskej politiky a politiky ochrany spotrebiteľa.
V mnohých prípadoch existujú nezrovnalosti, ktoré je potrebné vyriešiť prostredníctvom neprávnych, mimosúdnych nástrojov.
SOLVIT sa osvedčil ako dobrý nástroj.
Skôr než ukončím svoje vystúpenie, vážený pán predsedajúci, rada by som zvlášť poďakovala Výboru pre rozpočet za podporu pilotného projektu, na ktorý bol pridelený 1 milión EUR, čo nám na budúci rok umožní vykonať štúdiu monitorujúcu a porovnávajúcu uplatňovanie opatrení spotrebiteľskej politiky v rôznych členských štátoch.
spravodajca Výboru pre regionálny rozvoj požiadaného o stanovisko. - (PL) Vážený pán predsedajúci, Výbor pre regionálny rozvoj vo svojom stanovisku venoval osobitnú pozornosť rozpočtovým položkám týkajúcim sa kapitoly XIII alebo časti správy "Regionálna politika".
Naliehali sme na dodržanie alebo v prípade potreby obnovenie všetkých rozpočtových položiek z predbežného návrhu rozpočtu.
Výbor pre rozpočet uspokojil naše požiadavky a dokonca v položke 130616 týkajúcej sa Európskeho fondu pre regionálny rozvoj požiadal o zvýšenie platieb o 900 miliónov EUR.
Výbor pre rozpočet sa stotožnil s našimi obavami o využití nepridelenej časti finančných prostriedkov v oblasti kohézie na dodatočné financovanie ďalších projektov, ako napríklad Európskeho technologického inštitútu. Na základe rozhodnutia Rady by to bolo v rozpore so zásadou súdržnosti a tiež by obmedzilo právomoci Európskeho parlamentu.
Aby som to zhrnul, nie je to náš rozpočet snov, nie je to rozpočet, ktorý by nás tešil, ale Výbor pre regionálny rozvoj podporuje predbežný návrh rozpočtu, ktorý predložil Výbor pre rozpočet.
Veľmi pekne vám ďakujem.
spravodajca Výboru pre poľnohospodárstvo a rozvoj vidieka požiadaného o stanovisko. - (NL) Vážený pán predsedajúci, nasledujúci rituál v súvislosti s rozpočtom na poľnohospodárstvo prebieha každý rok: Komisia prijme návrh rozpočtu, potom Rada bez veľkého zdôvodňovania zoškrtá mnohé položky, Výbor pre poľnohospodárstvo a rozvoj vidieka podporovaný Výborom pre rozpočet obnoví tieto položky a potom na základe opravného listu Komisie začneme diskusie o prijatí presného rozpočtu na nasledujúci rok.
Prečo je potrebné, aby Rada neustále krátila rozpočet, je pre mňa záhada, lebo rozpravy o opravnom liste Komisie vedieme už od čias Amsterdamskej zmluvy, keďže nám poskytuje najaktuálnejšie dostupné finančné sumy.
Myslím si, že by sme mali radšej pokračovať tým spôsobom.
Výbor pre poľnohospodárstvo zvýšil mnohé položky: na ovocie v školách, na mlieko v školách a podobne, keďže všetci chceme, aby sa povedomie o správnej výžive budovalo už v ranom veku.
Oceňujeme pilotné projekty a prípravné akcie, ktoré boli pôvodne prijaté Výborom pre rozpočet.
spravodajca Výboru pre rybné hospodárstvo požiadaného o stanovisko. - (PT) Vážený pán predsedajúci, dámy a páni, Výbor pre rybné hospodárstvo v rámci sféry svojej pôsobnosti predložil Výboru pre rozpočet na zváženie množstvo pozmeňujúcich a doplňujúcich návrhov.
Väčšina z nich bola prijatá dobre a týka sa najmä posilnenia európskej námornej politiky v prípravných opatreniach na trvalo udržateľný rozvoj mora príležitostí, ktoré ponúkajú európske oceány a moria. Pozmeňujúce a doplňujúce návrhy sa týkajú tiež vyšších finančných zdrojov na kontrolu rybolovu, aby bola zabezpečená trvalá udržateľnosť morí a oceánov, a na zbieranie informácií dôležitých pre rozvoj trvalo udržateľnej politiky rybného hospodárstva, na vhodnú správu a účinnosť Európskej agentúry pre dozor nad rybným hospodárstvom, a navyše čo sa týka najokrajovejších regiónov, aby bola zaručená účinnosť súčasných programov dôležitých pre minimalizovanie obmedzení, ktoré neustále a osobitne postihujú tieto regióny.
Správy pána Virrankoskiho a moje sú jasným signálom na posilnenie politiky rybného hospodárstva aj so všetkými obmedzeniami spojenými s finančným výhľadom. Preto nalieham na mojich kolegov poslancov, aby tieto správy jednoznačne podporili a na Radu, aby zohľadnila návrhy, ktoré sme preložili, rovnako ako aj návrhy Parlamentu.
spravodajkyňa Výboru pre kultúru a vzdelávanie požiadaného o stanovisko. - (DE) Vážený pán predsedajúci, zastupujem tu Výbor pre kultúru, ktorý je zodpovedný nie len za kultúru, ale aj za vzdelávanie, mládež, médiá a šport.
Náš rozpočet je veľmi limitovaný v porovnaní s tým, aký by mal byť.
Verím, že keď sa dobre pozrieme na to, aký úspešný je program ERASMUS, pomocou ktorého môžu vysokoškoláci v Európe študovať v rôznych krajinách, vytvárať si priateľstvá v iných častiach Európy a hovoriť o nich potom so svojimi priateľmi a známymi, je jasné, že sa tento program významne podieľa na vzájomnom porozumení v Európe.

Myslím si, že
Vážený pán predsedajúci, dámy a páni, zastupujem pani Dührkopovú, ktorá tu nemôže byť.
Výbor pre občianske slobody, spravodlivosť a vnútorné veci definoval tri hlavné priority pre rozpočet na rok 2008.
Prvá z týchto priorít sa týkala posilnenia prevádzkových zdrojov pre agentúru Frontex, ktorá, ako viete, je poverená koordinovaním spolupráce na vonkajších hraniciach EÚ.
Tento cieľ bol splnený: ak Parlament prijme našu iniciatívu, Frontex dostane 30 miliónov dodatočných prevádzkových rozpočtových prostriedkov, čiže viac ako dvojnásobok prostriedkov pridelených na rok 2007.
Druhá priorita sa týkala potreby transparentnosti v riadení počítačových systémov na kontrolu vstupu na európske územie.
Preto boli rezervované rozpočtové položky boli na schengenské systémy SIS I a SIS II a na vízový informačný systém, známy ako skratka VIS.
Tieto rozpočtové položky nebudú uvoľnené, kým nebudeme mať primerané právne podklady, kde je to nevyhnutné a v každom prípade informácie o ponuke a zmluvách.
Nakoniec, tretia priorita nášho Výboru sa týka Európskeho fondu pre návrat.
Všetky rozpočtové položky na tento fond boli uložené do rezervy a budú uvoľnené len ak Rada a Parlament prijmú smernicu o spoločných normách a postupoch pre vrátenie štátnych príslušníkov tretích krajín, ktorí nemajú povolenie na pobyt v Európskej únii.
Rada by mala vedieť: bez smernice nebudú peniaze.
Je to také jednoduché.
spravodajca Výboru pre ústavné veci požiadaného o stanovisko. - (LV) Vážený pán predsedajúci, pani komisárka, dámy a páni, som veľmi potešený, že na základe lisabonského samitu môžeme pristúpiť k podpísaniu reformnej zmluvy a jej ratifikácii a uvedeniu do praxe.
Všetci chápeme, že táto nová zmluva je nevyhnutná pre rozvoj a konsolidáciu Európy.
Preto som bol ako spravodajca Výboru pre ústavné veci požiadaného o stanovisko prekvapený, že kapitola 3b, ktorá sa týka európskeho občianstva, bola jediná, v ktorej bolo plánované výrazné zníženie výdavkov v porovnaní s rozpočtom na rok 2007.
V čase, keď sa mení inštitucionálna štruktúra Európskej únie, sú potrebné finančné prostriedky na komunikáciu s obyvateľmi EÚ.
Občania EÚ musia byť informovaní o zmenách, ktoré majú byť urobené a musí byť zabezpečená ich spolupráca a podpora.
Som preto vďačný členom Výboru pre ústavné veci z mojej politickej skupiny a zvlášť spravodajcom a členom Výboru pre rozpočet za ich podporu mojich návrhov v mnohých rozpočtových položkách, aby zvýšili výdavky na tento program.
Dúfam, že aj Parlament podporí pozmeňujúce a doplňujúce návrhy v rozpočte a že tieto zdroje budú vhodne použité na posilnenie Európskej únie.
Ďakujem vám.
spravodajkyňa Výboru pre práva žien a rodovú rovnosť požiadaného o stanovisko. - (DE) Vážený pán predsedajúci, je dôležité zaobchádzať s rozpočtom rodovo neutrálne, ako by sme mali a musíme robiť z hľadiska politiky žien.
Rodový aspekt je tu veľmi dôležitý a "zostavovanie rozpočtu s ohľadom na rodovú rovnosť" nesmú byť len prázdne slová, ale musí to byť vidieť aj v praxi.
Je veľmi dôležité, aby sme zvýšili prostriedky na program DAPHNE.
Žiaľ, náš doplňujúci a pozmeňujúci návrh neprešiel a teraz ho znova predložíme v Parlamente.
My, sociálni demokrati, podporujeme pozmeňujúci a doplňujúci návrh a zvýšenie finančných prostriedkov na program DAPHNE, pretože je to relatívne malý, ale veľmi dôležitý program zameraný na boj proti domácemu násiliu.
Potom je tiež dôležité poskytnúť vhodné finančné prostriedky pre Európsky inštitút pre rodovú rovnosť, aby bolo zabezpečené jeho úspešné uvedenie do činnosti.
Tiež je dôležité, aby boli výdavky na Európsky rok medzikultúrneho dialógu rozdelené rovnako medzi obe pohlavia.
Je veľmi veľa žien, hlavne migrantiek, ktorým by mala byť zverená hlavná úloha v medzikultúrnom dialógu.
spravodajkyňa Výboru pre petície požiadaného o stanovisko. - (IT) Vážený pán predsedajúci, dámy a páni, rada by som tiež zablahoželala dvom spravodajcom, pánovi Virrankoskimu a pánovi Itälämu k ich vynikajúcej práci.
Myslím si, že rozpočet by mal byť základným politickým aktom každej verejnej inštitúcie, ale takisto každého súkromného subjektu, pretože ukazuje politické rozhodnutia, na ktoré budú použité verejné peniaze.
Existujú tri základné prvky: prvý, dôkladnosť; druhý, odvaha robiť efektívne a účinné politické rozhodnutia; tretí, kontrola výdavkov.
Samozrejme, ako povedal pán Virrankoski, vyžaduje to prísnu a rozhodnú politiku, ktorá tiež zahŕňa revíziu postupov, čo plne podporujem.
Čo sa týka otázky Výboru pre petície, mali sme pocit, že Výboru pre rozpočet by sme mali odporučiť, že navrhované zvýšenie rozpočtu ombudsmana o 4,69 % bolo spravodlivé a primerané, čiastočne preto, že ombudsman je teraz kľúčovou politickou postavou v demokracii a transparentnosti Európskej únie a v správnom úradnom postupe, ktorý musíme ostražito sledovať.
(HU) Vážený pán predsedajúci, pani komisárka, najdôležitejšia položka v rozpočte na rok 2008 je kohézna politika.
V každom členskom štáte existujú v skutočnosti málo rozvinuté regióny, takže všetci máme záujem o túto otázku.
Navyše, kohézia je aj v záujme tých, ktorí sa podieľajú na financovaní tohto procesu a nielen v záujme príjemcov.
Preto nemôžeme prijať žiadne návrhy na výrazné zníženie o zhruba pol milióna eur, platieb v rámci kohéznej politiky.
Podľa môjho názoru je Parlament presvedčený, že nové členské štáty budú schopné upraviť a vyčerpať všetky im dostupné zdroje.
My všetci to musíme presadzovať aj vo svojich vlastných krajinách.
Nie je to jediná položka, v rámci ktorej sme a naďalej budeme v rozpore s Radou.
Môžeme tiež s istotou povedať, že sme s peniazmi európskych občanov hospodárili dobre, inými slovami povedané, zodpovedne. Na rok 2008 je oveľa nižší rozpočet ako strop stanovený vo finančnom rámci.
Preto je sklamaním, že rozpravy o rozpočte programu Galileo alebo o Európskom technologickom inštitúte sú stále vášnivé.
Obidva by boli výhodné pre rozvoj Európskej únie, tak prečo musíme klásť prekážky pri ich realizácii?
Ďakujem Európskej komisii a spravodajcovi za ich prácu a žiadam Parlament, aby podporil pozmeňujúce a doplňujúce návrhy Výboru pre rozpočet a tým silne podporil rokovania pred druhým čítaním.
Nakoniec, pán predsedajúci, dovoľte mi pozdraviť poslancov, ktorí sú dnes prítomní, v deň štátneho sviatku mojej krajiny.
Samozrejme, mám na mysli maďarskú revolúciu v roku 1956.
Ďakujem za vašu pozornosť.
(DE) Vážený pán predsedajúci, pani komisárka, dámy a páni, Rada urobila tento rok to, čo robí stále: umožnila svojim štátnym zamestnancom na ministerstvách financií zostaviť rozpočet, ktorý zohľadňuje hlavný cieľ Rady, udržať nízke výšky položiek a čo je najdôležitejšie, udržať nízke platby.
Žiadnym spôsobom to neodzrkadľuje politické plány, ktoré chceme v Európskej únii realizovať - absolútne žiadnym!
Rada vo svojich mnohých zloženiach má stále zvyk kázať v nedeľu a spokojne nechať iných, čiže Parlament, robiť skutočnú prácu zvyšné dni v týždni.
Nezáleží na tom, či ide o otázku zahraničnej politiky, pomoci Kosovu, Palestíne či o uplatňovanie politík v oblasti konkurencieschopnosti pre rast a zamestnanosť, ktoré sú pre Európu veľmi dôležité, v skutočnosti rozhodujúce pre prežitie.
Parlament sa pozrel vpred a zdôraznil, aj počas rokovaní o finančnom výhľade pred 18 mesiacmi, že v dohľadnej budúcnosti budú problémy s financovaním presne týchto politík.
Avšak, náš odkaz bol prehliadaný a teraz si Rada musí vymýšľať riešenie za chodu.
Skôr ako sme očakávali, čelíme situácii, keď musíme poskytnúť verejné prostriedky, aby sme zachránili projekt Galileo, pretože sen podnikateľskej iniciatívy stroskotal.
Európsky parlament bol schopný celkom rýchlo súhlasiť, že začiatok projektu Galileo bude financovať z európskych peňazí pomocou "metódy spoločenstva".
Hocičo iné považujeme za šarlatánstvo a nechceme byť toho súčasťou.
Sme pripravení poskytnúť na program Galileo 2,4 miliardy EUR v období rokov 2008 až 2013 navyše k 1 miliarde, ktorá bola už plánovaná.
Keďže však požadované prostriedky nie sú dostupné v kapitole 1a a ani nespadnú z neba, sme pripravení vziať ich z iných rozpočtových kategórií, spolu 2,2 miliardy EUR z kapitoly 2 2007 a 2008 a 220 miliónov EUR z kapitoly 5.
Určite je to veľa peňazí z kapitoly 2, ale je to možné bez toho, aby boli poľnohospodári ukrátení o prostriedky.
Ceny za poľnohospodárske produkty sú na svetovom trhu vysoké , takže naše dotácie môžu byť znížené.
Transakcia, pre ktorú sme vytvorili základ vo Výbore pre rozpočet v prvom čítaní, sa nazýva "malá revízia".
Pcha!
Rada sa vyhýba hoci aj najmenším revíziám ako morovej epidémii, ale to je jej problém.
V každom prípade sme pripravení vytvoriť podmienky pre Galileo, vlajkovú loď európskej technologickej inovácie.
Skutočnosť, že v rámci tejto malej revízie sme pripravení sprístupniť prostriedky na Európsky technologický inštitút, je pre nás hodná len krátkej zmienky, vzhľadom na výšku, vlastne nízkosť pôvodne požadovanej sumy: 2,9 miliónov EUR od 2008 do 2013.
Očakávame, že sa Rada pohne a príde do Parlamentu a že sa pohne naším smerom.
Vážený pán predsedajúci, dovoľte mi jednu ďalšiu poznámku.
Skutočne sme očakávali, že sa tejto rozpravy v prvom čítaní zúčastní minister financií alebo aspoň štátny tajomník z portugalského predsedníctva Rady, aby sme mohli oceniť jeho prítomnosť.
Nič proti vám, pán Mourato, ale ani portugalský podpredseda nášho vlastného Parlamentu nie je v tomto prípade náhradou.
(FR) Vážený pán predsedajúci, dámy a páni, ako hovorca skupiny ALDE by som v prvom rade rád ocenil prácu nášho kolegu, spravodajcu pána Virrankoskiho a predovšetkým by som mu rád povedal, že plne podporujeme stratégiu, ktorú vypracoval k programu Galileo so súhlasom Výboru pre rozpočet.
Európa potrebuje Galileo.
Chceme, aby program Galileo bol financovaný zo Spoločenstva a chceme, aby boli prostriedky zaručené bez toho, aby mali negatívny vplyv na iné priority.
Tiež by som rád poďakoval nášmu spravodajcovi za to, že v zozname pilotných projektov ponechal tých niekoľko, ktoré sme sa zvlášť zaviazali riešiť, najmä mechanizmus včasného varovania pred únosmi alebo zmiznutím detí.
Rád by som povedal pár slov o správe pána Itäläho, ktorý, žiaľ, nie je v rokovacej sále.
Oceňujem iniciatívy na zvýšenie zdrojov pre regionálne médiá určených na propagovanie iniciatív Spoločenstva medzi občanmi.
Verím, že regionálne a lokálne médiá môžu mať oveľa väčší vplyv ako niektoré centralizované, byrokratickejšie iniciatívy.
Musím však povedať, že v správe pána Itäläho je iniciatíva, ktorá sa mi vôbec nepáči.
Mám na mysli zvýšenie mesačných administratívnych výdajov každého poslanca Európskeho parlamentu o 1 000 EUR.
Nepáči sa mi táto iniciatíva, ktorá je výsledkom dohody medzi dvoma politickými skupinami, náhodou medzi tými dvoma najväčšími, a ktorá sa náhodou objavila rok pred európskymi voľbami.
Považujem to za skryté finančné príspevky na znovuzvolenie mnohých našich kolegov poslancov a budem hlasovať proti tomuto ustanoveniu.
(PL) Vážený pán predsedajúci, pani komisárka, ujal som sa slova v rozprave o rozpočte na rok 2008, aby som vyzdvihol nasledujúce otázky.
Po prvé, hoci pri takmer výške 129 miliárd EUR sú výdavky v tomto rozpočte najvyššie v histórii Únie, pomer týchto výdavkov k hrubému národnému príjmu 27 členských štátov je nižší ako kedykoľvek predtým a na základe úprav Výboru pre rozpočet Európskeho parlamentu predstavuje sotva 0,99 % hrubého národného príjmu vo viazaných rozpočtových prostriedkoch, čo by som chcel zdôrazniť.
Po druhé, v rámci finančného výhľadu na obdobie 2007 - 2013, je strop viazaných rozpočtových prostriedkov na rok 2008 stanovený na 1,08 % hrubého národného príjmu členských štátov, takže tu sledujeme výraznú nezhodu medzi tým, čo sme chceli financovať len pred dvoma rokmi a čo chce Európska únia financovať teraz.
Nemôžete mať viacej Európy za oveľa menej peňazí.
Tento názor bol v tomto Parlamente opakovaný znova a znova a dnes si ho musíme pripomenúť ešte raz.
Po tretie, musíme podporiť rozhodnutia Výboru pre rozpočet Európskeho parlamentu, ktorý významne zvýši financovanie na program Galileo, Európsky technologický inštitút a niektoré vonkajšie aktivity Európskej únie.
Po štvrté, musíme tlačiť na Európsku komisiu, aby čo najrýchlejšie prijala programy regionálneho rozvoja a rozvoja vidieckych oblastí, ktoré predložili členské štáty.
Konkrétne v roku 2008 bude vyčlenených viac ako 20 miliárd EUR pre nové členské štáty.
Preto by bolo dobré, keby mohli byť tieto prostriedky využité čo najefektívnejšie.
Na záver, po piate, stojí za zmienku založenie fondu na prispôsobenie globalizácii, ktorý umožní spoločnostiam zažívajúcim negatívne následky tohto procesu, využiť prechodnú podporu a ochrániť pracovné pozície v rámci EÚ.
(FR) Vážený pán predsedajúci, svoje pripomienky zameriam na správu nášho kolegu, pána Itäläho, ktorý odviedol dobrú prácu.
Vieme, že je vždy veľmi zložité zostaviť rozpočet pre našu inštitúciu.
Skutočne ľutujem jedno: je niečo veľmi zvláštne na rozpočte na rok 2008.
Je to posledný rozpočet, v ktorom sme mohli zhromaždiť veľa peňazí na investície, najmä v majetkovej politike Parlamentu.
Ak počítame všetky naše kancelárie v rôznych hlavných mestách, máme 32 pracovísk.
Okrem Bruselu a Štrasburgu vlastníme len šesť miest v rôznych krajinách, v ktorých pracujeme.
Vieme, že existuje politika nadobúdania majetku, ktorú nás Dvor audítorov pravidelne žiada dodržiavať, ale my ju nemôžeme uplatňovať, pretože pán Itälä bráni Parlamentu, aby do tejto politiky boli vsúvané peniaze a aby bolo vytvorené portfólio majetku. Chápem jeho obavy z vyslania signálu vyhlásením, že nemíňame všetky peniaze, lebo chceme zostať pod 20 % stropom.
Bol to však rok 2008 alebo nikdy, pretože v roku 2009, ako viete, budeme platiť za štatút poslancov a už by sme to nemohli urobiť.
Okrem tohto ústupku musím uznať, že pán Itälä odviedol dobrú prácu a hlavne je to jeden z najzelenších rozpočtov, aké som kedy videl, keďže obsahuje veľa ustanovení, najmä ustanovení na zníženie uhlíkových emisií, kompenzáciu nášho uhlíkového vplyvu, snahu mať vozový park, ktorý zahŕňa hybridné automobily, snahu znížiť počet stretnutí prostredníctvom videokonferencií a dokonca zníženie počtu služobných ciest úradníkov, ktorí nás nie vždy nasledujú na miesta, kde sú potrební.
Aby som to zhrnul, mali sme mať viac peňazí na investovanie a činnosti v roku 2008, v predvolebnom roku. Ale vo všeobecnosti je to veľmi dobrá správa vzhľadom na vplyv na politiky, ktoré sú pre mňa dôležité.
Preto budeme hlasovať za túto správu, pán predsedajúci.
(PT) V dvoch minútach, ktoré mám na príhovor, by som ešte raz chcel zdôrazniť, že rozpočtová história sa opakuje.
Európska komisia predstaví navrhovaný rozpočet Spoločenstva, v tomto prípade na rok 2008, Rada navrhne výrazné zníženia v návrhu Komisie a Parlament predstúpi s návrhom na zníženie škrtov v návrhoch Komisie a Rady.
Všetko sa zdá byť normálne, keby neboli všetky tieto návrhy nižšie ako rozpočet na rok 2008 v rámci finančného výhľadu na obdobie 2007-2013.
Ako sa stalo v predchádzajúcom finančnom rámci na obdobie 2000-2006, strop rozpočtu poskytnutého v súčasnom finančnom výhľade nie je dodržaný, keďže rozpočet Spoločenstva v roku 2007 bol o 1,6 miliardy nižší vo viazaných rozpočtových prostriedkoch a o viac ako 8 miliárd nižší v platobných rozpočtových prostriedkoch bez zohľadnenia skutočnej realizácie.
Je jasné, že už samotná výška prostriedkov vo finančnom výhľade na obdobie 2007 - 2013 nie je podľa nás postačujúca na to, aby podporila skutočnú hospodársku a sociálnu súdržnosť v Európskej únii rozšírenej na 27 krajín.
V podstate všetky tieto návrhy na rozpočet Spoločenstva na rok 2008 sú v rozpore s požiadavkami bohatých krajín, ktoré stanovujú hornú hranicu rozpočtu na zhruba 1 % HND Spoločenstva, čím znižuje svoj podiel na tomto rozpočte a minimalizuje svoju prerozdeľovaciu úlohu.
Návrh Parlamentu sa týka aspektov, ktoré zlepšujú návrh prezentovaný Radou, ako napríklad zvýšenie rozpočtových prostriedkov na kohéznu politiku, ako sme tiež navrhovali. Avšak mali by sme zdôrazniť, že efektívne uplatňovanie tejto politiky je do veľkej miery neskôr oslabené, aby boli dosiahnuté ciele neoliberálneho programu lisabonskej stratégie, ktorý jasne odmietame.
Avšak, dokonca aj návrh Parlamentu predstavuje zníženie o viac ako 5 miliárd EUR v platobných rozpočtových prostriedkoch, v súvislosti s tým, čo bolo schválené na rok 2008 vo viacročnom finančnom rámci.
Keďže toto je fáza procesu rokovania, veríme, že na rozdiel od toho, čo sa stalo v minulosti, sa Parlament bude prinajmenšom usilovať zabezpečiť, aby boli minimálne sumy vo finančnom výhľade na rok 2008 dodržiavané čo najpresnejšie.
Vážený pán predsedajúci, na rozpravy o rozpočte máme známy zákon, takzvaný zákon troch "L", pretože rozpravy o rozpočte zahŕňajú odriekanie litánií ako v náboženskej liturgii, čo spôsobuje hospodársku letargiu.
Nachádzame to v rozpočte na rok 2008.
Najskôr litánie.
Pán Virrankoski odrieka tieto litánie ako ich odriekal pán Elles v roku 2006 a ako náš kolega, poslanec pán Garriga Polledo, v roku 2005.
V prvom rade, litánie za zníženie rozpočtových prostriedkov: v návrhu rozpočtu Rada ministrov zníži rozpočtové prostriedky z predbežného návrhu rozpočtu.
Pán Mulder nám vysvetlil, že je to celkom normálne napríklad pre poľnohospodárstvo.
Európsky parlament však navrhuje obnoviť rozpočtové prostriedky.
Litánie sa tiež týkajú rozpočtu, ktorý by mal neustále byť pod stropom viacročného finančného rámca.
Viacročný finančný rámec už teraz zďaleka zaostáva za potrebnými rozpočtovými prostriedkami a rozpočet ešte viac.
Je to kaskáda maltuzianizmu.
Sú to tiež litánie politických priorít: rok za rokom sú spomínané boj proti chudobe, vzdelávanie, školenia, poľnohospodárska multifunkčnosť a siedmy rámcový program v oblasti výskumu. Tu môžeme začať hovoriť o liturgii.
Liturgia je najmä v rozpočtovej nomenklatúre a ideológii, ktorá ju podporuje.
Nomenklatúra je prezentácia rozpočtu podľa činností, príprava rozpočtu podľa činností.
V praxi sú výdavky rozdelené do rozpočtových hláv, do politických oblastí, ktoré zodpovedajú Generálnym riaditeľstvám.
Rozpočet je ako obrovská saláma, druh inventáru obchodu s potravinami. Problém je, ako povedal spravodajca, že rozdelenie rozpočtu podľa aktivít vyvoláva zmätok s ohľadom na viacročný finančný rámec, ktorý je rozdelený do širších kategórií.
Jedna má päť kategórií: konkurencieschopnosť, ochrana prírodných zdrojov, sloboda, EÚ ako globálny partner, správa a druhá má okolo 30 politických činností. Je zložité stanoviť zhodu medzi týmito kategóriami.
Toto všetko sa deje v mene rozpočtovej ideológie, ideológie výkonu, konkurencieschopnosti, efektivity, účinnosti a výsledkov. Vytvára to zmes nejasných nástrojov, indikátorov výsledkov a výkonu, zoznamov činností.
Táto rozpočtová technológia je prezentovaná ako nová, stojaca na čele rozpočtovej inteligencie, ale v skutočnosti je to niečo staré, datujúce späť do roku 1947.
Bol to americký Hooverov výbor, ktorý prvý krát hovoril o konceptoch výkonu, náklade/výnose, účinnosti, cieľoch a výsledkoch.
Toto podnietilo vznik systému plánovania, programovania a zostavovania rozpočtu v Spojených štátoch v 60. rokoch v období prezidenta Johnsona a nulové rozpočtovanie za prezidenta Cartera - ideológiu rozpočtových výsledkov, ktorá sa rozšírila spolu s ústavným zákonom o finančnom práve na Nový Zéland, do Spojeného kráľovstva, Francúzska v roku 2001 a dokonca až do Mexika v roku 2006.
Človek by z toho mohol pochopiť, prečo európskemu rozpočtu chýba transparentnosť a skutočne aj účinnosť.
V Európskom parlamente nesedí dohromady ani 100 ľudí schopných rozumieť európskemu rozpočtu podľa činnosti, so všetkými dôsledkami, ktoré to prináša: hospodársku letargiu Európskej únie.
Pretože ak nie je Galileo, ak nie je železničné spojenie Lyon - Turín, ak nie je spojenie Janov - Barcelona, ak nie sú hlavné mestá spojené vysokorýchlostnými vlakmi, ak rozpočet na výskum nie je taký, aký by mal byť, ak je rozpočet pre 27 členských štátov Európy rovnaký ako španielsky rozpočet, ak je európsky rozpočet jedna dvadsatina z rozpočtu Spojených štátov, je to práce pre túto Malthusovu ideológiu.
Možno je čas, aby sme si uvedomili, že popri bežnom rozpočte potrebujeme zvláštny rozpočet na financovanie pôžičiek z veľkej európskej pôžičky, ktorá by umožňovala investície.
(SK) Ak by sme podľa podielu výdavkových rozpočtových prostriedkov na hrubom národnom produkte chceli vyjadriť mieru dôvery v centrálne financované aktivity Európskej únie, potom krivka rozpočtovej dôvery by predstavovala krivku padajúceho listu.
To je skutočne varovné.
Podiel rozpočtových prostriedkov na hrubom národnom produkte už viac rokov klesá k úrovni 1 %.
V návrhu rozpočtu na rok 2008 sa však doslova prepadol na úroveň 0,95 %.
Podobne však pokračuje prepad objemu rozpočtových, ale najmä platobných prostriedkov v porovnaní s platobným stropom viacročného finančného rámca.
Predovšetkým navrhované nedočerpanie platobných prostriedkov vo výške viac ako 10 miliárd eur sa javí ako výrazná odchýlka oproti zámerom dlhodobého finančného rámca.
Aj ja žasnem nad tým, že Rada navrhla zníženie platieb vo výške viac ako miliarda eur pre programy, ktoré sú pokladané za priority v rámci lisabonskej stratégie na zlepšenie európskej konkurencieschopnosti a súdržnosti.
Súhlasím preto s názorom, že výdavkové parametre rozpočtu sú nedostatočné vzhľadom na politické výzvy, ktorým Európska únia čelí.
Preto podporím návrh na posilnenie objemu platieb na úroveň 0,99 % hrubého národného produktu.
(DE) Vážený pán predsedajúci, pani komisárka, dámy a páni, dnes by som chcela by som sa venovať dvom dôležitým rezervám v rozpočte Spoločenstva: jednu na politiku nehnuteľností a jednu na personál.
Čo sa týka tej druhej, môžem povedať, že skríningová správa nám ukázala, že Komisia zamestnáva takmer 11 000 zamestnancov v administratívnej podpore a koordinácii - v riadení administratívy.
Ak k tomu pridáte prekladateľov a domovníkov, bude to oblasť s najväčším rastom v počte zamestnancov, pretože je to ďalších 5 700 ľudí.
Ak spomenieme z času na čas "lepšiu reguláciu", musíme ihneď začať požadovať "lepšiu organizáciu".
Aby sme to mohli urobiť, potrebujeme viac informácií a na to je rezerva.
Časť práce, ktorú Parlament zadal Komisii, bolo hodnotenie, porovnanie pracovných pozícii zamestnancov s pozíciami v medzinárodných organizáciách.
Komisia nám nechce ukázať toto porovnanie. Tvrdí, že sa dohodla, že tieto organizácie zostanú anonymné.
Je to trocha husté!
Pokrok môžeme dosiahnuť, len ak Parlament dostane informácie, o ktoré žiada, úplné informácie, nie čiastočné.
Previerky nám poskytujú jednorazový pohľad, prvý pohľad na štruktúru zamestnancov Komisie, za čo sme vďační, ale neexistujú závery a Komisia nevytvorila akčný plán.
Musím jednoznačne požiadať, aby bol tento akčný plán prezentovaný.
Taktiež neexistujú závery k politike nehnuteľností v Bruseli.
Júlová komunikácia z Komisie o potrebách nehnuteľností nezohľadňuje výsledky previerok zamestnancov, hoci za obidva je zodpovedný ten istý komisár.
Vy nie ste tá komisárka, ktorá sklamala a nemôže pokračovať.
Sumy, ktoré Parlament uložil do rezervy, nútia Komisiu spájať tieto dva dokumenty.
Komisia musí konečne začať pracovať na tejto záležitosti a vykonávať si riadne svoju prácu, pretože podľa mňa výsledky previerky zamestnancov, ktoré sme zatiaľ dostali, nemôžu byť prezentované našim voličom.
(SK) Na začiatku by som rád poďakoval obidvom spravodajcom.
Pánovi Itälämu ďakujem za viac ako osemmesačnú spoluprácu v otázke všeobecného rozpočtu Európskej únie na rozpočtový rok 2008.
Hlavne v dôsledku rozšírenia sa rozpočet inštitúcií za posledné štyri roky zvýšil takmer o 18 %.
Tento rozpočet už nebude rásť v budúcnosti takým tempom ako doteraz.
Ak chceme zlepšiť efektívnosť inštitúcií, potrebujeme posilňovať aj ich vzájomnú spoluprácu.
Som rád, že sa nepotvrdili obavy o rizikách takejto spolupráce.
Naše snahy smerovali k tomu, aby sme na jednej strane zabezpečili plnenie všetkých úloh, ktoré od inštitúcií očakávajú občania, a na strane druhej, aby aj finančné prostriedky boli využité efektívne.
V oblasti tvorby rozpočtu Európskeho parlamentu je najdôležitejšie, aby sme sa teraz aj v budúcnosti sústredili na naše hlavné poslanie a prioritu: zlepšovať tvorbu právnych predpisov.
Veci, ktoré s tým nesúvisia, musíme z rozpočtu v maximálnej miere odsunúť preč.
Sme na najlepšej ceste, aby sa nám to podarilo.
Už v marci sme, vážení kolegovia, hovorili o tom, že potrebujete mať lepšie informácie o všetkých zdrojoch a materiáloch, ktoré sú pre vás k dispozícii, aby ste mohli zodpovedne a efektívne vykonávať svoju prácu.
Aj preto žiadame administratívu, aby vytvorila systém riadenia znalostí, s ktorým budú môcť poslanci efektívne pracovať so všetkými dokumentmi.
Vážené kolegyne, kolegovia, svojim voličom chcete preukázať, že ich finančné prostriedky využívate hospodárne.
Niekedy sa však stáva, že nemáte k dispozícii dokumenty ani v základných jazykoch.
Dochádza k mimoriadnym zasadnutiam výborov, kde sú potrebné nové zdroje.
Potrebujeme zlepšiť pružnosť v tejto oblasti.
Veľká časť finančných prostriedkov inštitúcií súvisí s výdavkami na budovy, preto tejto oblasti musíme teraz aj v budúcnosti venovať veľkú pozornosť.
V minulosti v rôznych prípadoch európske inštitúcie nakúpili alebo prenajali majetok v cenách vyšších ako trhová cena.
Chceme, aby v budúcnosti boli lepšie preskúmané všetky súvislosti, ktoré sa týkajú nákupu, prenájmu a renovácií.
Naším cieľom je znížiť náklady a zaistiť nevyhnutnú flexibilitu.
Chceme sa vyhnúť kartelom a monopolným situáciám.
Druhou našou prioritou je, aby obyvatelia Európskej únie boli lepšie informovaní.
Preto sme sa rozhodli posilniť túto oblasť v prospech regionálnych a lokálnych médií.
Vážené dámy a páni, chceme neustále zlepšovať efektívnosť práce všetkých inštitúcií.
O ich činnosti potrebujeme dostávať správy s vyššou informatívnou hodnotou.
Tieto správy by mali jasne vyjadrovať úspech alebo zlyhanie pri dosahovaní cieľov.
Oceňujem spôsob tvorby rozpočtu v tých inštitúciách, ktoré rozpočet tvoria nielen pomocou koeficientov inflácie, ale na základe skutočných potrieb.
Na záver ďakujem spravodajcovi, že po náročných rokovaniach sa nám podarilo nájsť dobré kompromisy, ktoré zabezpečia lepšie využitie financií občanov Spoločenstva.
- (FR) Vážený pán predsedajúci, dámy a páni, jeden a pol minúty na to, aby ste povedali, čo si myslíte o návrhu rozpočtu na rok 2008, je náročná úloha. V prvom rade by som chcela využiť čas na poďakovanie našim spravodajcom, pánovi Virrankoskimu a pánovi Itälämu, s ktorými sme museli s veľkými ťažkosťami nájsť cestu cez rozhodnutia, ktoré dnes navrhuje Výbor pre rozpočet.
Viacročný finančný rámec na obdobie 2007-2013 nás samozrejme tlačí do úspornosti, ktorá nám, žiaľ, nedovoľuje či už stabilne alebo predovšetkým rýchlo napĺňať ciele, ktoré sme si pre Európu stanovili, napĺňať politiky, ktoré sú podľa mňa jediným spôsobom, ako zachrániť regióny Európy, pretože regióny môžu našim spoluobčanom poskytnúť pohodlný životný štýl, o ktorý sa usilujú v globálnom prostredí, ktoré sa premieňa a neustále posúva a vyvíja.
Preto vyzývam Parlament, aby podporil iniciatívy nášho výboru, hlavne s vyhliadkou na strednodobé opätovné prerokovanie viacročného rámca a definovanie nového mechanizmu pre vlastné zdroje.
V súvislosti s týmto rozpočtom, keďže mám len málo času, by som len rada spomenula jednu vec.
Ako stála spravodajkyňa pre štrukturálne fondy vo Výbore pre rozpočet som sa rozhodla opýtať členov Európskej komisie, aké boli príčiny pre uloženie 30 % administratívnych nákladov z týchto finančných fondov do rezervy.
Štúdia o uplatňovaní štrukturálnych fondov, ktorú sme nedávno prezentovali s pánom Virrankoskim, zdôrazňuje pomerne dlhý čas, ktorý Komisia potrebovala na schválenie národných rámcov a operačných programov, takže teraz máme rekordné nesplatené záväzky za tri roky. Zaujatím pevného postoja k rezerve sme chceli na túto skutočnosť upozorniť.
Regionálne politiky ako podpora výskumu a inovácie sú najdôležitejšie politiky pre budúcnosť nášho hospodárstva a preto aj pre prácu a kvalitu života Európanov.
Chceme robiť veci rýchlo, ale chceme ich robiť dobre, čo vysvetľuje vysokú úroveň rozpočtových prostriedkov, ktoré žiadame, aby Rada podporila.
(GA) Vážený pán predsedajúci, jeden aspekt rozpočtu by mal byť spomenutý a to peniaze vyčlenené na spoločnú poľnohospodársku politiku.
SPP, ako sa táto politika v skratke nazýva, prešla za posledných 15 rokov mnohými reformami: reformy Mac Sharry, Agenda 2000 a odstránenie väzby medzi platbami a produkciou.
Rád by som objasnil jeden bod: vlády členských štátov nemusia súhlasiť so žiadnymi celkovými zmenami v platbách farmárom v Európe realizovaných v rámci SPP v období 2007 a 2013.
V mojej krajine, Írsku, boli skutočne pevne stanovené finančné opatrenia pre farmárov vychádzajúce z poľnohospodárskej politiky v období medzi 2007 a 2013.
Vieme, že poľnohospodárska politika by sa mala stať predmetom zdravotnej prehliadky, ale nie celkovej kontroly.
A kontrola nebude zahŕňať finančné opatrenia, ktoré vypracovali najvyšší predstavitelia EÚ pre farmárov v Írsku a Európe do roku 2013.
Dúfam, že to bude pochopené a že nič nebude vynechané; a že nebudú pokusy o narušenie, pretože pre farmárov v celej Európe je dôležité, aby všetko prebiehalo v poriadku.
(DA) Vážený pán predsedajúci, naša skupina bude prirodzene hlasovať za pozmeňujúci a doplňujúci návrh, aby bolo pridelených ešte viac peňazí Palestíne.
Musíme však zdôrazniť skutočnosť, že tak Rada ako aj Komisia by mali zabezpečiť, aby sme neskončili v situácii, že vhadzujeme peniaze do bezodnej diery.
V tomto prípade sa v súčasnosti poskytuje veľa pomoci, ktorá je v rozpore so stratégiou pomoci EÚ, kde musí byť príjemca schopný vybudovať trvalo udržateľné hospodárstvo.
To je však nemožné, pretože Izrael potláča palestínsku spoločnosť a jej hospodárstvo, a to nie len v Gaze.
Delegácia z Výboru pre rozvoj bola toho svedkom, keď navštívila Západný breh Jordánu a pásmo Gazy.
Peniaze Európskej únie tečú nekonečne bez toho, aby sa vôbec Izrael zodpovedal.
Podali sme správu o rozhovore z Washingtonu, v ktorom sa jedného z konzultantov pre Stredný východ z Bieleho domu opýtali na rolu EÚ.
Odpovedal: "EÚ?
My dávame príkazy, Európa platí!"
Toto je tiež pravda.
My stále vyplácame a Izrael má jednoducho povolené ničiť všetko, čo sme vybudovali.
Komisia a Rada musia mať teraz požiadavky na Izrael.
Blokáda pásma Gazy musí byť zastavená, aby sa umožnil pohyb tovaru a ľudí dnu a von.
Pásmo Gazy je teraz v skutočnosti jedným veľkým nekrytým väzením.
Zátarasy na Západnom brehu Jordánu musia byť takisto odstránené.
Nehovorí to len naša delegácia. Odkaz zo Západného brehu a od nášho riaditeľstva pre humanitárnu pomoc Európskej komisie bol rovnako jasný.
Ak nie je nádej na zlepšenie alebo žiadne svetlo na konci tunela, tak zneužívame daňové prostriedky občanov EÚ a to musíme okamžite zastaviť!
(EL) Vážený pán predsedajúci, rozpočet EÚ je hlavným nástrojom na dosahovanie politických priorít.
Rozpočtová politika EÚ má tri ciele: konkurencieschopnosť podnikov, boj proti terorizmu a intervencia v tretích krajinách.
Výdavky sa používajú na dosahovanie týchto troch cieľov, ale záujmy a obavy väčšiny sú úplne odlišné.
Týkajú sa budúcich pracovných miest, platov, dôchodkov, štátnych škôl a vysokoškolského vzdelávania.
Položme si otázku o politických prioritách stanovených rozpočtom: skutočne zlepšia životy občanov?
Spĺňa EÚ ako globálny hráč svoje záväzky spravodlivo?
Ako zlepší životy európskych občanov 741 miliónov EUR vyčlenených na podporu slobody, bezpečnosti a spravodlivosti?
V nedávnom konzultačnom dokumente Rady na tému reformy rozpočtu sa hovorí, že dnes a hlavne v budúcnosti by mal rozpočet zintenzívniť konkurenciu v oblasti surovín a trhov, posunutím rovnováhy hospodárskej sily a liberalizáciou obrovských nových trhov, ktoré vytvárajú nové možnosti pre Európanov.
To je však presne to, čo ľudí Európy zavádza.
Na začiatok namiesto toho, aby boli rozpočty členských štátov zamerané na sociálnu spravodlivosť, zhoršujú snahu o kontrolu trhov bez ohľadu na prostriedky.
Dôsledkom toho je zhoršenie verejnej mienky v tretích krajinách voči Európe.
(PL) Vážený pán predsedajúci, stále sme na začiatku nového finančného výhľadu, takže sme opatrní, čo sa týka plánovania výdajov na rok 2008.
Zároveň však ide o štvrtý ročný rozpočet tohto parlamentného obdobia a nazbierali sme teda dostatok skúseností s rozpočtovým postupom a špecifickými pravidlami hry medzi Parlamentom, Komisiou a Radou.
Pravdepodobne preto bol vo Výbore pre rozpočet pod účinným vedením pána Bögeho v duchu konsenzu presadený pri hlasovaní rekordný počet pozmeňujúcich a doplňujúcich návrhov, čo určite uľahčí blokové hlasovanie vo štvrtok a poskytne nám pri rokovaniach pri tvorbe návrhu rozpočtu na rok 2008 viac sily.
Priority na rok 2008 boli opakovane stanovené a financovanie programu Galileo bolo opakovane označené za problematické.
Preto som rád, že môžem poznamenať, že v tomto rozpočte bol prvýkrát zohľadnený región Baltského mora, nie formou vyhlásenia, ale vo finančnom, t. j. skutočnom zmysle.
Asi je to preto, že rovnako pani komisárka ako aj dvaja spravodajcovia a predseda Výboru pre rozpočet sú obyvateľmi tohto regiónu.
Je dobré, že Európska únia berie na seba globálne záväzky, ale čím je väčšia Európska únia, o to viac vzrastá zodpovednosť za náš vlastný kontinent vrátane regiónu Baltského mora, t. j. v súčasnosti vnútorného mora Európskej únie a každý vie, v akom úbohom stave sa nachádza.
Vzhľadom na to je dobré, že sme vo forme pilotných projektov a prípravných akcií našli finančný nástroj na zvýšenie zdrojov na regionálny rozvoj, bezpečnosť navigácie, zjednodušenie postupov prekročenia hraníc a predovšetkým ochranu životného prostredia.
Dúfam, že tieto priority spolu s celou našou rozpočtovou stratégiou obstoja v prísnom zrkadle Európskej komisie.
(MT) Vážený pán predsedajúci, na začiatok poviem, že súhlasím s tým, čo povedal pán Itälä k otázke rozpočtového postupu a že nikto nie je pripravený mechanicky súhlasiť.
Preto navrhujem, aby sme o tejto téme diskutovali čím skôr, aby sme efektívne riešili ťažkosti a existujúce rozdiely.
Na inej úrovni, vítame zvýšenie rozpočtu agentúry Frontex o 30 miliónov EUR.
Realisticky očakávame zlepšenie v štruktúre agentúry, lepšiu koordináciu a ráznejšie operácie.
Parlament dal jasný a konkrétny signál, že je teraz na agentúre Frontex a členských štátoch, aby odstránili neúčinnosť, nedodržané sľuby a odklady, ktoré sme znášali počas minulého roku.
Ďalší bod, ktorému by som sa chcel venovať, sa týka správ a štúdií, ktoré boli vyhotovené alebo objednané rôznymi inštitúciami, vrátane Komisie.
Je potrebná spoločná databáza správ a štúdií, aby sme sa vyhli zdvojeniu práce, znížili plytvanie a zároveň vo väčšej miere sprístupnili informácie.
Okrem toho mala by byť vyhotovená výročná správa, ktorá zverejní zoznam týchto štúdií a správ, kto získal zmluvu, koľko stáli a ak je to možné, aký bol z nich osoh.
Mali by sme tiež preskúmať vplyv a pridanú hodnotu správ vyhotovených Hospodárskou a sociálnou radou OSN a Výborom regiónov, najmä na základe správ, ktoré sú príliš technické alebo správ, ktoré už boli vyhotovené Komisiou alebo Parlamentom.
V súvislosti s kúpou priestorov by som vám rád pripomenul, že v roku 2006 bolo odsúhlasené, že znovu preveríme politiku nákupu a prenájmu budov používaných inštitúciami, vrátane informačných kancelárií.
Mám dojem, že v priebehu rokov inštitúcie z rôznych príčin kúpili a prenajali budovy za cenu, ktorá sa zdá byť vyššia ako trhová cena.
Bez spochybňovania výhod politiky nákupu budov má stále zmysel inštitucionálne preskúmať, ako môžeme zlepšiť podmienky, za ktorých nakupujeme a prenajímame priestory a priblížiť kancelárie k trhovým cenám a tak sa vyhnúť situácii kartelov alebo monopolov.
Nakoniec by som chcel zablahoželať fínskemu dvojtaktu k ich užitočnej práci a spôsobu, akým viedli rokovania.
(HU) Vážený pán predsedajúci, v prvom rade by som chcel zablahoželať spravodajcovi, pánovi Virrankoskimu, ktorý odviedol výbornú prácu.
Rád by som však poznamenal, že ak chce byť Európska únia globálnym hráčom, tak potom je smiešne, že chce minúť menej peňazí na zahraničnú politiku ako na administratívne výdavky.
Po druhé, je neprijateľné, že výdavky súvisiace s rozširovaním, ktoré je považované za prioritu, by mali byť tiež nominálne nižšie v porovnaní s rokom 2007. Za tretie, je neprijateľné, že výdavky na zahraničné veci by sa mali zvýšiť v menšom rozsahu, o približne 1,5 %, než všeobecné výdavky, ktoré by sa mali zvýšiť o 2 %.
To znamená, že Európska únia nezabezpečí dostatok zdrojov na splnenie úloh, ktoré si stanovila a ani nezabezpečí dostatok financií na splnenie priorít zahraničnej politiky.
Na misiu v Kosove ani na poskytnutie pomoci palestínskemu ľudu neboli vyčlenené primerané finančné prostriedky. Obávam sa, že rozpočet bude musieť byť budúci rok znova niekoľko krát upravený, pretože neboli vytvorené rezervy na tento účel.
Dlhé roky sa opakuje problém nerovnováhy medzi východnými a južnými zložkami Európskej susedskej politiky.
Južné krajiny dostali tri krát toľko peňazí na osobu ako východné krajiny a to je neprijateľné.
Na záver, myslím si, že je dôležité vyriešiť otázku spolupráce medzi Európskym parlamentom a Radou v súvislosti s kapitolou Spoločnej zahraničnej a bezpečnostnej politiky (SZBP).
Zatiaľ neexistuje predbežná dohoda alebo politický dialóg a kým sa tak nestane, súhlasím s uložením 40 miliónov EUR do rezervy na SZBP.
Veľmi pekne vám ďakujem.
(PL) Dámy a páni, jednou z vecí, o ktorej dnes musíme rozhodnúť, je pridelenie prvej časti finančnej podpory pre Európsky technologický inštitút.
Je to obzvlášť dôležité a horlivo očakávané rozhodnutie pre mesto Vroclav, ktoré dúfa, že táto inštitúcia bude umiestnená práve tam.
Je veľmi zlé, že sme neboli schopní zriadiť túto inštitúciu pred ukončením rokovaní o rozpočtovom výhľade; značne to zdržiava jej uvedenie do chodu.
Dnes máme možnosť dohnať stratený čas a poslať 3 milióny EUR, aby sme pripravili a rozbehli túto inštitúciu.
Jej úplné financovanie v období 2010-2011 môže byť zaistené prostredníctvom preskúmania rozpočtového výhľadu.
Môžem vás ubezpečiť, že tieto peniaze budú dobrou investíciou.
Dokazuje to pripravenosť a nadšenie miestnych úradov v Dolnom Sliezsku, podnikateľov a vedeckých odborníkov zapojiť sa do tohto projektu.
Preto vás žiadam, aby ste prijali tieto pozmeňujúce a doplňujúce návrhy.
(FI) Vážený pán predsedajúci, dámy a páni, ďakujem spravodajcom pánovi Itälämu a pánovi Virrankoskimu za ich vynikajúcu prácu.
Som rada, že Výbor pre rozpočet schválil dva pilotné projekty spojené s ochranou Baltského mora.
Dúfam, že plenárne zasadnutie ich tiež podporí.
Je načase, aby sme Baltskej oblasti venovali väčšiu pozornosť.
Od rozširovania v roku 2004 je to vnútorné more EÚ, ale zároveň je to jedno z najviac chorých a najznečistenejších morí na svete, čo zahanbuje EÚ.
Jeden z týchto pilotných projektov súvisí so znížením množstva nebezpečného odpadu, ktorý končí v Baltskom mori a korigovaním nedostatku kyslíka v hlbokých častiach mora.
Druhý sa spája so znížením emisií oxidu siričitého z obchodovania prostredníctvom systému obchodovania s emisnými kvótami
Vážený pán predsedajúci, rád by som tiež zablahoželal spravodajcom.
V mojich pripomienkach by som však namiesto troch "L”, ktoré použil pán Martinez, ak sa dobre pamätám , boli to "litánie", "liturgia" a "letargia", radšej použil tri "I", čiže "implementácia", "iniciácia" a "imaginácia".
Po prvé, rád by som poďakoval spravodajcom, hlavne pánovi Virrankoskimu za zahrnutie niekoľkých odsekov o monitorovaní rozpočtu.
Je to veľmi dôležité, aby sme mysleli na otázku hodnoty za peniaze.
Aj keď takáto osobitná podmienka nie je zahrnutá v uznesení, je bezpochyby dôležité pre všetkých, aby sme boli schopní odôvodniť našimi špecializovanými výbormi peniaze, ktoré skutočne míňame nielen v súčasnom období, ale na základe vyhlásení o národnom hospodárení, ktoré, zdá sa, mnohé členské štáty stále nie sú ochotné pripraviť.
Po druhé, rád by som v tejto súvislosti poďakoval tak spravodajcom ako aj komisárke za zrealizovanie týchto pilotných projektov a prípravných projektov v rámci vlastného rozpočtu na rok 2007.
Tých projektov je niekoľko a je dobré, že máme určitú kontinuitu ako prechádzame do roku 2008, hlavne nadviazaním na pilotné informačné siete, ale aj na projekty s EÚ, Čínou a Indiou.
Tak sa dostávam k poslednému bodu, čo je otázka predstavivosti.
Einstein povedal, že predstavivosť je dôležitejšia ako vedomosti.
- (ES) Vážený pán predsedajúci, s rozpočtom, ktorý predstavuje 0,99 % HDP Únie, nemôžeme mať pevné politické postavenie.
V súvislosti s kategóriou 1a, konkurencieschopnosť pre rast a zamestnanosť, by malo byť zdôraznené, že je to prvýkrát, čo položky na tieto politiky predstavujú väčšiu časť predbežného návrhu rozpočtu.
Položky Rady však obmedzujú tieto kategórie súvisiace s lisabonskou stratégiou, ktorá by mala byť základom politík Únie.
Rád by som spomenul financovanie projektu Galileo a Európskeho technologického inštitútu, ktoré sú prioritné projekty pre našu konkurencieschopnosť a dôveryhodnosť.
Finančný výhľad na obdobie 2007-2013 je nedostatočný na financovanie projektov takého strategického významu.
Ďalší bol súvisí s agentúrou Frontex, ktorá hrá dôležitú úlohu tak z humanitárneho ako aj politického hľadiska.
Európska rada v júni zopakovala potrebu posilniť Frontex s cieľom zlepšiť spôsobilosť Únie riadiť vonkajšie hranice.
Je to tiež jedna z priorít, ktorú Parlament vyjadril pri niekoľkých príležitostiach.
Dôkazom tohto je navrhované zvýšenie viazaných rozpočtových prostriedkov o 30 miliónov EUR na prevádzkové náklady agentúry, čo je zvýšenie o 127 % v súvislosti s predbežným návrhom rozpočtu.
Prideľovanie do kategórie 4 je jednoznačne nedostačujúce na dosiahnutie našich cieľov a splnenie našich sľubov ako globálneho hráča a najmä, ako tu už bolo povedané, v operáciách v Kosove a Palestíne.
Na záver by som chcel povedať, že potvrdenie účasti Únie na EXPO Zaragoza 2008 - Vodný a trvalo udržateľný rozvoj - je správne rozhodnutie a dobrá príležitosť priblížiť európske politiky občanom Európy, čo musíme urobiť.
(FI) Vážený pán predsedajúci, pani komisárka, dámy a páni, tiež by som chcel začať poďakovaním spravodajcovi Kyösti Virrankoskimu za vynikajúcu prípravu rozpočtu.
Vypočul si rôzne zainteresované strany a tiež náležite bral do úvahy návrhy Výboru pre regionálny rozvoj.
Spravodajca, pán Itälä, tiež odviedol veľmi dobrú prácu.
Je dôležité, aby rozpočtové prostriedky na regionálny rozvoj zostali na primeranej úrovni.
Zároveň musíme zabezpečiť zjednodušenie a vyjasnenie postupov a administrácie regionálnej politiky v Únii aj v členských štátoch, aby všetky rozpočtové prostriedky vyhradené na regionálny rozvoj v členských štátoch mohli byť vynaložené efektívnejšie a rozumnejšie s cieľom znížiť regionálne rozdiely a realizovať lisabonskú stratégiu.
Byrokracia, ktorá je strašiakom Únie, tiež narúša realizáciu regionálnej politiky.
Prvý rok nového programovacieho obdobia je takmer za nami a väčšina programov nie je ešte schválená.
Toto je skutočne vážny problém ako povedal spravodajca.
Keďže Komisia a členské štáty otáľali, projekty začali pomaly a prvý rok programovacieho obdobia bude problematický rok prerušenia.
Komisia by mala bezodkladne schváliť zvyšné programy, aby mohli byť rezervované rozpočtové prostriedky vynaložené efektívne a plodne a aby mohli nové programy riadne prebiehať.
(MT) Ďakujem vám, pán predsedajúci a ďakujem aj vám, pán Virrankoski a pán Itälovi.
S týmto rozpočtom Parlament zdvojnásobí rozpočet agentúry Frontex na takmer 70 miliónov EUR.
Toto opatrenie hovorí samo za seba, pretože priorita Parlamentu podporiť Frontex je teraz každému jasná.
Zvýšenie o 30 miliónov EUR bolo určené na prevádzkový rozpočet agentúry Frontex, aby mohla uskutočniť viac misií v oblastiach, ktoré sú najviac postihnuté prílevom migrantov.
Pán predsedajúci, zároveň sme 30 % rozpočtu na administratívu Frontexu presunuli do rezervy, pretože chceme, aby agentúra pracovala efektívnejšie.
Existujú tri podmienky na zrušenie tejto rezervy: po prvé, chceme, aby riaditeľ agentúry Frontex udržiaval s nami pravidelný kontakt, aby mal Parlament väčšiu kontrolu nad agentúrou.
Po druhé, chceme podrobné informácie o pracovnom programe agentúry Frontex na budúci rok. Keďže pán komisár Frattini, podpredseda Európskej komisie, sám oznámil, že od budúceho roku bude misia agentúry Frontex v Stredozemí stála, očakávame, že agentúre bude pridelených oveľa viac ako 10 miliónov EUR, ktoré sú pôvodne doteraz plánované pre misie na námorných hraniciach.
Po tretie, chceme aktualizovaný a realistický zoznam zdrojov, lodí, lietadiel, helikoptér, ktoré sú členské štáty pripravené poskytnúť na misie agentúry Frontex.
Nechceme fiktívne zoznamy, ako sme mali tento rok, v ktorom členské štáty údajne súhlasili poskytnúť Frontexu 21 lietadiel, 27 helikoptér a 117 lodí, ale v skutočnosti, keď mali byť misie uskutočnené, členské štáty nehanebne ignorovali svoje vlastné sľuby.
Očakávame preto, že Frontex bude pracovať podľa riadneho harmonogramu, na ktorý sa bude možné spoľahnúť, kým zrušíme rezervu.
Ďakujem vám.
(SV) Vážený pán predsedajúci, spravodajcovia, dámy a páni, mnohí z vás sa teraz pýtate, prečo sa Parlament usiluje o revíziu dlhodobého rozpočtu.
Skutočne nie sme schopní zvládnuť nové potreby, ako je program Galileo, Európsky technologický inštitút, ETI, pôsobenie EÚ v Kosove a Palestíne a zároveň zoškrtať rozpočet?
Problém je, že stropy rozpočtov sa vzťahujú na celý rozpočet, ale samozrejme aj na každú jednotlivú rozpočtovú kategóriu.
Žiadame o takzvané malé revízie, aby sme zabránili napríklad tomu, aby program Galileo spôsobil škrtanie v iných výskumných programoch.
Ale všimnite si, že je to len v rámci celkových stropov.
Uprednostňovali by sme zníženie prebytkov v rozpočte na poľnohospodárstvo, to je dôležité.
Pokiaľ ide o Palestínu a náklady na pôsobenie EÚ v Kosove, chceme použiť "nástroj flexibility".
V opačnom prípade budeme musieť vziať peniaze z Afriky alebo Latinskej Ameriky a to by bolo nerozumné.
Prísny model rozpočtu EÚ musí byť zmenený.
Chcem sa však jasne vyjadriť, že nechcem vybočiť z celkovej štruktúry, ale chcem dosiahnuť väčšiu flexibilitu v rámci štruktúry na účel riadenia nových potrieb.
Ako inak sa budeme v budúcnosti venovať napríklad potrebám v klimatickej a energetickej politike?
Okrem toho, chcem spomenúť len dve veci.
Prvá, rozprava o Lisabonskej zmluve poukazuje na dôležitosť zvýšených zdrojov a dlhodobej perspektívy v snahách EÚ v súvislosti s komunikáciou, dialógom a demokratickým rozvojom.
Tiež som sa snažil urobiť niekoľko úprav v prideľovaní kvót v tejto oblasti Výborom pre rozpočet.
Dúfam, že teraz všetci súhlasíme s agresívnejšou investíciou.
Po druhé, chcem spomenúť pilotný projekt, ktorý som sám spustil.
Týka sa podpory rekonštrukcie kultúrnych a náboženských inštitúcií a pamiatok v oblastiach postihnutých konfliktom.
Návrh sa týka v prvom rade Balkánu, ale z dlhodobého hľadiska by malo byť možné použiť tieto skúsenosti v ďalších oblastiach, kde zničené múzeá a zbúrané kostoly a mešity môžu zapríčiniť konflikt, ktorý EÚ môže pomôcť odstrániť.
Tie oblasti by mohli byť napríklad Palestína, Afganistan, Irak a možno aj Tibet.
V tejto oblasti žiadam poslancov o porozumenie a podporu.
Ďakujem vám.
(FI) Vážený pán predsedajúci, v prvom rade chcem poďakovať spravodajcom, pánovi Virrankoskimu a pánovi Itälovi.
Obidvoch poznám a tiež viem, že sú zástancami otvorenosti a transparentnosti a snažia sa postaviť hospodárstvo Európskej únie na trvalo udržateľných základoch, čo je jediná vhodná možnosť.
Je dobré držať výdavky nakrátko a reagovať na požiadavky zdravého rozumu.
Rád by som stručne upriamil pozornosť na niekoľko otázok. Prvá z nich sa týka výskumu a inovácie.
Hoci viem, že toto je hlavne v rukách členských štátov, predsa len si Európska únia musí uvedomiť svoje vlastné záväzky, napríklad lisabonskú stratégiu a musí sa ich držať, aby sme mohli smerovať peniaze rozpočtu do oblasti výskumu a inovácie, a tak vytvoriť novú pridanú hodnotu pre Európu.
Teší ma takýto dôraz na Baltské more.
Som presvedčený, že za to môžeme vďačiť spravodajcom.
Je dobré si uvedomiť, v akom stave je pobaltská oblasť a tieto dva pilotné projekty sú dobrým začiatkom.
Je pravda, že potrebujeme podstatne viac vstupov, ale toto je dobré miesto na začiatok.
Po tretie, pri navrhovaní rozpočtu je dôležité mať na pamäti princípy trvalo udržateľného rozvoja a hodnoty Únie.
Musíme tak konať napríklad, keď posielame peniaze tretím krajinám a sme zapojení do rôznych projektov ako napríklad projektu Palestínskej autonómnej oblasti.
Musíme zabezpečiť, aby boli zdroje správne využité a aby neskončili v činnosti, ktorá je v rozpore s demokraciou, ľudskými právami a slobodou prejavu, čiže s hodnotami Únie.
Spôsob použitia peňazí a hodnoty Únie musia ísť vždy ruka v ruke.
(RO) Na začiatku tohto roku sme plánovali dohodnúť s Radou pragmatický a účinný rozpočet výsledkov, ktoré by dosiahli politiky potrebné v Európskej únii.
Našimi pozmeňujúcimi a doplňujúcimi návrhmi vo Výbore pre rozpočet sme urobili vážne krátenia v programoch, ktoré spotrebúvajú peniaze daňových poplatníkov bez skutočnej pridanej hodnoty.
Krátenia v poľnohospodárstve dosahujúce 553 000 000 EUR, konkrétne 77 % všetkých vykonaných krátení, odhaľujú ďalší jasný program Rady, postupne odstrániť politiku, od ktorej závisí celá štruktúra hospodárstva nových členských štátov.
Teší ma, že vo Výbore pre rozpočet sa nám podarilo obnoviť úroveň prostriedkov určených na poľnohospodárstvo.
Tiež dúfam, že Európska komisia čo najskôr schváli operačné programy a program rozvoja vidieka.
Okrem týchto aspektov by som rada hovorila o dôležitosti rozpočtu pre európsku politiku mládeže.
Rozpočet, ktorý sme navrhli, používa 9 % zvýšenie vo financiách na programy celoživotného vzdelávania, čo dosahuje celkovú sumu 900 000 000 EUR.
Tieto programy podporili európsku myšlienku viac ako hocičo iné.
90 % mladých ľudí si spája Európsku úniu s možnosťou cestovať, študovať a pracovať hocikde v Európe.
Pre týchto mladých ľudí, musíme urobiť viac.
Jeden z problémov, s ktorým sa stretávajú, je málo európskych štipendií, hlavne čo sa týka programu Erasmus.
V súčasnom rozpočte sme zvýšili platby o 100 000 000 EUR z dôvodu rozšírenia Európskej únie o Rumunsko a Bulharsko.
Musíme však zabezpečiť, aby sa každému študentovi dostal väčší podiel týchto peňazí.
Erasmus by nemal byť dodatočný príjem pre mladých študentov, ale naopak hlavnou podporou pre tých, ktorí majú slabé finančné možnosti.
V neposlednom rade by som rada pripomenula Komisii záväzky, ktoré prijala v júlovom trialógu, konkrétne zabezpečiť primeraný počet pracovných pozícií pre nové členské štáty.
V súčasnosti pracuje v manažérskych pozíciách veľmi málo Rumunov a Bulharov a naopak mnohí z nich pracujú na zmluvy na dobu určitú.
Dodatočné prostriedky, ktoré sme poskytli Európskemu úradu pre výber pracovníkov, by mali byť čím skôr účinne použité na trvalé zamestnanie personálu nových členských štátov.
(BG) Pre zástupkyňu Bulharska, jedného z najnovších členských štátov EÚ, je výzvou zúčastniť sa prijatia rozpočtu na rok 2008 ako riadna členka.
Je to možné vďaka politike rozšírenia realizovanej Európskou úniou a podporenej tiež rozpočtovou politikou.
Podporujem správu a blahoželám spravodajcom a koordinátorom k dohode, ktorú dosiahli v súvislosti s rozpočtom a jeho zmenami.
Návrh rozpočtu 2008 v časti o trvalo udržateľnom raste umožňuje aj najnovším členským štátom EÚ dosiahnuť ciele v súvislosti s ich členstvom.
Operačné programy v rámci štrukturálnych fondov zabezpečujú vysokú kvalitu a odbornú kvalifikáciu ľudských zdrojov, konkurencieschopnosť, zlepšenie infraštruktúry, posilnenie administratívnej kapacity v doprave, životnom prostredí atď.
Žiaľ, dostupných zdrojov je menej ako je potrebné.
Rada by som vyjadrila podporu aj strategickému zvýšeniu platieb do štrukturálnych fondov, sociálneho a kohézneho fondu, pretože im to umožní rozšíriť operačné programy a ich možnosti.
Podporujem tiež 30-percentnú rezervu na administratívne výdavky, pretože verím, že je to spôsob, ako zabezpečiť účinnosť a kontrolu výdavkov.
Návrh rozpočtu na rok 2008 venuje pozornosť aj novým regiónom, ktoré vstúpili do EÚ.
V oblasti Čierneho mora sú to Bulharsko a Rumunsko, ktoré sú tiež hranicami Európskej únie.
Cieľom politiky EÚ a národných vlád je transformovať región v oblasti bezpečnosti, stability a dobrého susedstva.
Región potrebuje zlepšenie infraštruktúry, viac investícií a primerané opatrenia na ochranu životného prostredia, vzhľadom na jeho vysokú industrializáciu a transformáciu na oblasť presunu surovín v energetickom sektore.
Európska únia so svojou politikou a financovaním by mala zaručovať ekologickú bezpečnosť, stabilitu a bezpečnosť dodávok energie do Európy.
Monitorovanie Čierneho mora a rámcový program v oblasti rozvoja Čierneho mora je pilotný projekt, o ktorom som presvedčená, že ho Európsky parlament podporí. Je to správny krok smerom k dobrému rozvoju čiernomorskej oblasti a smerom k integrácii občanov v čiernomorskej oblasti do politiky členstva v EÚ.
(LT) Rada by som hovorila o vplyve rozpočtu EÚ na blahobyt obyčajných občanov Európy, z ktorých niektorí dnes sledujú naše rozpravy.
Veľmi často počujeme, že Európska únia sa musí rozvinúť do najkonkurenčnejšieho hospodárstva na svete a rozpočet k tomu môže dopomôcť.
Mal by byť však prepracovaný, aby bol účinnejší a mal by podporiť vedecký výskum a inováciu.
Žiaľ, v skutočnosti sa zdá, že Európska komisia ani nemá definíciu, čo predstavuje vedecký výskum.
Rôzne projekty majú stanovené rozdielne výdavky podľa programu výskumu a inovácie.
Neustále hovoríme o Európe a jej vplyve vo svete.
Silná, 27 členná, nanovo rozšírená Európska únia je schopná urobiť zmeny vo svetovom rozsahu.
Rozpočet poskytuje významný objem peňazí na pomoc tretím krajinám.
Podľa vyšetrovania, ktoré vykonal Dvor audítorov, sú však finančné prostriedky často použité neúčinne.
Dôvodom toho je, že väčšinu krajín, ktorým poskytujeme našu pomoc, riadia nedemokratické režimy.
Ľudské práva sú porušované a projekty na pomoc pomáhajú hŕstke ľudí skôr zbohatnúť ako zvýšiť blahobyt obyčajných ľudí.
Preto by som vás rada vyzvala, dámy a páni, aby sme zabezpečili dodržiavanie podmienok definovaných v našich dokumentoch, najmä aby programy na pomoc boli prideľované v súlade s podporou demokracie a ľudských práv.
(DE) Vážený pán predsedajúci, pani komisárka, dámy a páni, v prvom rade ďakujem celému rozpočtovému tímu za ich dobrú prácu.
Dovoľte mi, prosím, niekoľko poznámok z pohľadu Výboru pre regionálny rozvoj.
Komisia vo svojich odhadoch hodnotila potrebu finančných prostriedkov v súlade s prahovými hodnotami medziinštitucionálnej dohody a podmienkami finančného výhľadu a brala do úvahy pravdepodobné žiadosti na súčasné obdobie.
Preto sa záväzky v rámci štrukturálnych fondov na rok 2008 logicky zvýšili o 0,9 % a platby o 3,2 %, kým peniaze na Kohézny fond sa zvýšili o 14,4 % na záväzky a 36 % na platby.
Keďže Komisia je v skutočnosti jediná inštitúcia, ktorá má neobmedzený prístup k požadovaným informáciám v súvislosti s celkovými finančnými požiadavkami, náš Výbor sa riadil návrhom Komisie a tiež jednomyseľne a ihneď odstránil neodôvodnené pozmeňujúce a doplňujúce návrhy vykonané Radou v jej návrhu rozpočtu.
Okrem našich pozmeňujúcich a doplňujúcich návrhov sme tiež zjednodušili administráciu a účinnejšie využili finančné prostriedky, najmä v súvislosti s lisabonskými a göteborskými cieľmi.
Zamerali sme sa na jedinečné postavenie malých a stredných podnikov a tradičné malé obchodné činnosti ako je výskum a rozvoj.
Považovali sme za zvlášť dôležité spomenúť iniciatívy JEREMIE a JESSICA, spomenúť aspoň dve kľúčové body v regionálnej politike.
Podporujeme tiež Komisiu v riešení budúcich demografických výziev v Európe, hlavne toho, že v niektorých regiónoch a dokonca vo všetkých členských štátoch je starnutie populácie hlavným problémom vzhľadom na zníženie pôrodnosti.
Musíme propagovať hodnoty rodiny, napríklad tým, že pomôžeme mladým ženám vyvážiť rodinné a kariérne zodpovednosti.
Je to politika zameraná na budúcnosť, ktorá sa tiež musí objaviť v hlavných oblastiach regionálnej politiky.
(NL) Vážený pán predsedajúci, Európa založená na solidarite: o to sa usilujeme.
Rozpočet na rok 2008 obsahuje niektoré nové prvky, ktoré to bližšie ukazujú.
Je však potrebný aj modernejší rozpočet: taký, ktorý je v súlade so znalostným hospodárstvom a je založený na solidarite.
Na podnet Socialistickej skupiny v Európskom parlamente bude poskytnutá väčšia finančná pomoc pre Palestínu a Kosovo.
Je to nevyhnutné, ale zložité.
Aj v iných sporných bodoch musí Európa prejaviť solidaritu.
Je potrebné podporiť Fond globálneho zdravia a moju iniciatívu na posilnenie sexuálneho a reprodukčného zdravia a práv v chudobných krajinách, napríklad zníženie materskej úmrtnosti a právo na potrat.
Podporuje to emancipáciu žien a tým napomáha rozvoju chudobných krajín.
Solidarita je tiež dôležitá, keď príde k reorganizácii rozpočtu EÚ.
Najlepším spôsobom je samozrejme zníženie dotácií na poľnohospodárstvo, čo je teraz, keď sú vysoké ceny, veľmi reálne.
Európa musí investovať do novej technológie a program Galileo ukázal, že tu je priestor na ďalší rozpočet.
Môžeme existovať s nižšími dotáciami na poľnohospodárstvo, kým program Galileo podporuje zvýšenie zamestnanosti a inovácie.
(SV) Ďakujem vám, pán predsedajúci.
Prijatie rozpočtu je každý rok jednou z najdôležitejších úloh, ktorú máme my, poslanci.
Je to jedna z niekoľkých možností, kedy musíme vyslať veľmi jasný, hromadný odkaz o tom, akú EÚ chceme vidieť my v Parlamente.
Vo všeobecnosti si myslím, že je dobré, že stále viac mojich kolegov poslancov, zdá sa, chápe význam zadržiavania finančných zdrojov EÚ, ale ešte stále máme pred sebou veľa práce.
Myslím si, že pre nás je dôležité stanoviť správne priority v rozpočte, ale práca na monitorovaní peňazí a ich využitia je rovnako dôležitá ako zostavenie rozpočtu na správne účely.
Ak to robíme dnes, myslím si, že, žiaľ, v mnohých oblastiach vidíme, že niektoré naše peniaze robia skoro viac zla ako dobra.
Navyše, inštitúcie musia vyvinúť účtovný systém EÚ, aby bolo jednoduchšie pochopiť a monitorovať peniaze, aby sme mohli vidieť vopred aj dodatočne, ako sú v skutočnosti čerpané.
Je to otázka transparentnosti.
Osobne dúfam, že rozpočet na rok 2008 označí jasnejšie EÚ, ktorá stanovuje priority, EÚ, ktorá sa zameriava na kľúčové úlohy - vytvoriť voľný pohyb tovaru, služieb, ľudí a kapitálu.
Žiaľ, tohtoročný návrh rozpočtu nie je v tomto ohľade zďaleka uspokojujúci.
Dovoľte mi, aby som uviedol len niekoľko stručných príkladov: finančná podpora na chov hodvábnika, včelárstvo, pestovanie bavlny, energetické plodiny, figy, konope, orechy, olivové háje, pestovanie ryže a tabak.
Vývozné dotácie na obilniny, cukor a produkty z vinárskeho sektoru.
Spolu tieto rozpočtové položky predstavujú viac ako 1 858 436 000 EUR.
Okrem skutočnosti, že tieto rozpočtové položky sú podľa mňa neuveriteľným plytvaním peňazí európskych daňových poplatníkov, tieto peniaze robia viac zla ako dobra.
Ovplyvňujú ľudí mimo Únie.
Myslím si, že jedným z najvážnejších príkladov je pomoc EÚ pri vývoze v poľnohospodárstve, kde EÚ dotuje svoj vlastný poľnohospodársky sektor a tak zhadzuje tovary a ceny na trhu chudobných krajín.
Ruší to prirodzené konkurenčné výhody chudobných krajín a je vážnou prekážkou na ich ceste k prosperite.
Musíme niečo v tomto smere urobiť, nie v roku 2013 ale na budúci rok.
Ďakujem vám.
(EL) Vážený pán predsedajúci, v prvom rade mi dovoľte zablahoželať predsedovi Výboru pre rozpočet, spravodajcovi a tieňovým spravodajcom, ktorí predstavili dnes v Parlamente tento rozpočet s jasnými politickými cieľmi a dobre definovaným stropom 0,98 % HDP.
Dovoľte mi zdôrazniť len dva body, ktoré sú dôležité tak pre tento Parlament ako aj pre všetky krajiny.
Európsky parlament zdôrazňuje v odseku 24 tohto uznesenia potrebu Komisie čo najskôr schváliť národné operačné plány Európskeho poľnohospodárskeho fondu pre rozvoj vidieka a štrukturálne fondy.
Správne časovanie je zvlášť dôležité, hlavne po nedávnych rozsiahlych prírodných katastrofách v krajinách južnej Európy, najmä v Grécku, kde musia byť rýchlo poskytnuté prostriedky na odstránenie škôd.
Môj druhý bod je o nedávnej kríze v cenách obilnín, ktorá spôsobila rozvrat na trhu obilnín a narušila príjmy v poľnohospodárstve.
Viedlo to k zjavnému šetreniu prostriedkov v rozpočte Spoločenstva.
Dovoľte mi však zdôrazniť, že tieto úspory by nemali byť za žiadnych okolností sprístupnené pre ďalšie politiky. Musia zostať v rámci spoločnej poľnohospodárskej politiky a využité napríklad na riešenie kríz v poľnohospodárskom sektore.
Rozprava sa skončila.
Hlasovanie sa uskutoční vo štvrtok, 25. októbra 2007.
Písomné vyhlásenia (článok 142)
písomne. - Musíme ukázať európskym daňovým poplatníkom, že rozpočet EÚ efektívne vyžíva finančné prostriedky a predstavuje správne finančné hospodárenie.
Pretrvávajúce každomesačné dochádzanie Európskeho parlamentu do Štrasburgu je s uvedeným cieľom v absolútnom rozpore.
Protirečí tiež našej snahe o riešenie otázok klimatických zmien. Hoci vítam pripomienky v správe pána Itälu o ekologickejšom využití dopravy, sotva riešia rozsah problému.
Musíme bezodkladne konať a byť priekopníkmi, ktorí idú skutočným príkladom.
Čo sa týka správy pána Virrankoskiho, som sklamaná výškou financovania programov znižovania chudoby v najchudobnejších regiónoch, vrátane Ázie.
Ak má byť EÚ dôveryhodná ako globálna veľmoc, musí dať svoje peniaze tam, kde je to potrebné.
Hoci vítam podporu pre Palestínu a Afganistan, v prípade Afganistanu je v rámci stratégie EÚ potrebná väčšia spoluprácu so susednými krajinami Indiou a Pakistanom, aby sme dosiahli dlhodobý úspech.
Okrem toho ma mrzí navrhované zníženie financovania SZBP, najmä v Kosove.
Táto politika by nemala byť oneskorená alebo nedostatočne financovaná.
Na záver, podporujem dôraz lisabonskej agendy na vytváranie pracovných miest a zvyšovanie zručností.
Tieto iniciatívy skutočne prinesú pridanú hodnotu z EÚ k ľuďom, ktorých zastupujem v regióne West Midlands.
(Rokovanie bolo dočasne prerušené)
Zloženie Parlamentu: pozri zápisnicu
Hodina otázok (pre Komisiu)
Ďalším bodom programu je hodina otázok (B6-0318/07).
Myslím si, že niektorí kolegovia sú si vedomí, že dnes sme chceli vyskúšať malý experiment, aby sme urobili hodinu otázok trocha priateľskejšou a interaktívnejšou.
Preto by som chcela pozvať všetkých poslancov Parlamentu, aby sa presadili do prvého radu, aby sme si boli s Komisiou trochu bližší.
Prosím prejdite radšej zo zadných sedadiel do predných.
Vidím, že niektorí sa ešte stále hanbíte.
Poďte, tento pokus by mal byť zábavný!
Nasledujúce otázky sú určené pre Komisiu.
Prvá časť
Vec: Únos detí
Vzhľadom na množstvo prípadov únosov a zmiznutí detí, aké opatrenia navrhuje Komisia na koordinovanie prostriedkov členských štátov určených na predchádzanie a potrestanie týchto činov v rámci Európskej únie?
podpredseda Komisie. - Komisia plne súhlasí s dôležitosťou boja proti zmiznutiam a únosom maloletých.
Ako všetci dobre viete, zlepšenie práv detí je jedna z mojich osobných priorít.
Prvý krok Európskej komisie v tejto súvislosti bola v roku 2001 podpora európskej siete organizácií, Európskej federácie nezvestných a sexuálne zneužívaných detí, ktorá sa teraz volá Nezvestné deti Európa.
K dnešnému dňu máme 21 organizácií v 15 členských štátoch.
S finančnou podporou programu Spoločenstva, programu Daphne, bolo potom od roku 2001 do 2005 vytvorených alebo vylepšených niekoľko centier s pomocou organizácie Child Focus.
Niekoľko členských štátov zriadilo v priebehu posledných 10 rokov núdzové telefónne linky s cieľom urýchliť hľadanie a podporu rodín nezvestných detí.
Prípady zmiznutia a únosu detí sa môžu rýchlo stať, a aj sa stávajú, cezhraničným javom.
Preto navrhujeme zriadiť jednotné telefónne číslo pre súrne hovory o zmiznutých deťoch.
Na tento účel bude do praxe uvedené rozhodnutie z 15. februára 2007 o vyhradení národného číselného rozsahu začínajúceho číslom 116 pre harmonizované čísla na harmonizované služby sociálnej hodnoty.
Je to dôležité rozhodnutie každého členského štátu, najmä čo sa týka čísla 116000 pre núdzové linky na oznamovanie nezvestných detí.
Viete, že zavedenie služieb v súvislosti s číslom 116 zostáva zodpovednosťou členských štátov.
Žiaľ, musím tu spomenúť, že tri členské štáty ešte nereagovali.
17 členských štátov prijalo právne opatrenia.
Boli zverejnené výzvy na prevádzku núdzových čísel v 12 členských štátoch a doteraz len 4 členské štáty vybrali poskytovateľov služby: Belgicko, Dánsko, Grécko a Portugalsko.
Takže nie som vôbec spokojný so súčasným stavom uplatňovania rozhodnutia z februára 2007.
Okrem týchto núdzových telefónnych čísel je potrebný mechanizmus pomoci pri hľadaní nezvestných detí.
Existuje už niekoľko systémov a môžu byť inšpiráciou pre celoeurópske opatrenia.
Poznáte americký systém "Amber Alert", francúzsky "Alerte enlčvement" a grécky "Amber Alert Hellas" systém, ktoré sa už uplatňujú.
Podporujeme členské štáty na zavedenie podobných vnútroštátnych mechanizmov .
Ak všetky štáty prijmú takéto mechanizmy a zavedú programy prepojenia, vyriešenie cezhraničných prípadov bude možné a jednoduchšie.
Na tento účel sme navrhli usmernenia, ktoré opisujú našu predstavu o celoeurópskom mechanizme včasného varovania detí.
O tejto otázke sa diskutovalo prvý krát na neformálnej Rade pre spravodlivosť a vnútorné veci 1. októbra 2007.
Na záver, podporujeme vytvorenie medzinárodnej databázy obrázkov zneužívania detí, ktoré budú novým nástrojom na pomoc pri určení obetí a páchateľov.
Štúdia uskutočniteľnosti a fáza realizácie sú finančne podporené z programu AGIS a od septembra 2005 je táto databáza, ktorú využíva Interpol, financovaná hlavne vládami štátov G8 a súkromnými spoločnosťami.
Doteraz táto databáza umožnila nájsť a zatknúť niekoľko páchateľov v Európe a mimo Európy, naposledy veľmi známeho pedofila v Thajsku, a zachrániť obete.
- (ES) Vážená pani predsedajúca, ďakujem vám veľmi pekne, že ste nám umožnili byť tvárou v tvár s pánom komisárom, ktorého som sa už pýtal veľa otázok k podobných súvislostiach.
Otázka nezvestných detí je znepokojujúca.
Napríklad, len na Kanárskych ostrovoch, odkiaľ pochádzam, v posledných rokoch zmizli bez stopy tri deti, čo znamená, že sa neobjavili ani v pedofilných sieťach.
Úplne zmizli, čo nás vedie k zamysleniu sa nad tým, či tieto deti nie sú použité na určité účely ako napríklad obchod s orgánmi a či v rámci Európskej únie nepôsobia mafiánske organizácie s možnými medzinárodnými prepojeniami .
Myslím si, že táto záležitosť vyžaduje iniciatívu, ktorá je trocha ambicióznejšia ako tie, ktoré Komisia uskutočnila doteraz .
Viem, že komisár bol vždy ambiciózny, ale zároveň ho vyzývam, aby bol ambiciózny aj v tejto oblasti, keďže je to nešťastná záležitosť pre rodičov a vo všeobecnosti pre spoločnosť, pretože deti sú tým najcennejším, čo máme.
podpredseda Komisie. - - (IT) Vážený pán predseda, pán Medina, plne súhlasím s vašimi želaniami a môžem vám povedať, že som veľmi nespokojný, keď vidím, že aj keď sme prijali opatrenia, členské štáty ich nerealizujú.
Konkrétne myšlienka jednotného telefónneho čísla v Európe pre súrne hovory by mala byť zrealizovaná vo všetkých členských štátoch do konca septembra.
Teraz je koniec októbra a len štyri členské štáty majú fungujúci systém. Ostatných 17 štátov prijalo kroky, ale ešte stále zaostávajú.
Ďalší návrh, ktorý chceme predložiť, je o užšej spolupráci pri monitorovaní toho, čo je bežne označované ako "sexuálna turistika".
Žiaľ, mnohí európski občania zrejme cestujú ako turisti do iných častí sveta, aby páchali hrozné činy pedofílie. V tejto oblasti súhlasím s tým, že musíme zintenzívniť medzinárodnú spoluprácu.
Súhlasím s vami, bohužiaľ, máme dôkazy, že nezvestné deti sú často zneužívané v obchodovaní s orgánmi.
Žiaľ, netýka sa to len môjho regiónu, ale aj iných regiónov veľmi blízkych k Európskej únii, ako napríklad krajiny Balkánu, východnej Európy a Čierneho mora.
Obchodovanie s orgánmi je, žiaľ, realita, nehovoriac o odhalení obchodovania s orgánmi dospelých a detí z ďalekého východu a juhovýchodnej Ázie.
Hoci je to zjavne oblasť, ktorú doteraz národné vlády nechceli odovzdať EÚ, čoskoro bude zrejme riešená účinnejšie Európskou úniou, čiastočne ako dôsledok prijatia dohody o novej inštitucionálnej zmluve.
(EL) Vážená pani predsedajúca, smiem sa spýtať pána komisára, či je isté, že vo všetkých členských štátoch sa priznáva narodenie detí?
Zaznamenáva sa počet detí, ktoré prekročia hranice EÚ tak, aby bolo možné oznámiť ich prípadné zmiznutie alebo použitie ich orgánov?
podpredseda Komisie. - - (FR) Áno, máte pravdu.
Odhalili sme prípady neregistrovaných detí na hraničných prechodoch a preto prikladám veľký význam identifikácii.
Identifikácia znamená pomôcť krajinám pôvodu, či už v rámci EÚ - čo si však myslím, že nie je tento prípad - alebo hlavne v susedných a partnerských krajinách, kde niekedy chýba kontrola súvisiaca s registrami a preto sú deti, ktoré ešte vôbec nie sú zaevidované, pre mňa dôvodom osobitnej obavy.
Presne preto sme sa rozhodli napomôcť strategické projekty, aby pomohli a posilnili vedenie evidencie v partnerských a susedných krajinách, čiastočne z európskych programov financovania.
(DE) Vážená pani predsedajúca, pán komisár, vo vašich príkladoch ste zvlášť spomenuli, že štyri členské štáty zriadili núdzové telefónne linky.
Sú tu aj iné záležitosti, pamätám si nedávnu situáciu s cunami, kedy tí, ktorí prišli do tejto oblasti napríklad uspokojiť svoje pedofilné sklony, boli chránení ochranou údajov a ich príbuzní nevedeli, kto bol skutočne postihnutý.
Nie je načase, aby sme prestali byť tajnostkársky a začali menovať tieto členské štáty?
"Menovať a vystavovať na hanbu" by bola vhodná metóda ako podnietiť tieto členské štáty, aby robili, čo majú a aby nakoniec ukázali lepšie správanie.
podpredseda Komisie. - - Už som povedal, že vôbec nie som spokojný s úrovňou realizácie a že doposiaľ toto rozhodnutie uplatnili len štyri členské štáty.
Toto rozhodnutie musí byť uvedené do praxe vo všetkých členských štátoch.
Skutočnosť, že zatiaľ len štyri členské štáty uplatňujú jednomyseľne prijaté rozhodnutie z februára 2007, ukazuje, že musíme urobiť oveľa viac.
Čo sa týka správnej rovnováhy medzi ochranou dôvernosti údajov alebo ochranou osobných údajov a bojom proti pedofílii, keď hovoríme o pedofiloch, zločinoch a zneužívaní detí, z môjho osobného hľadiska som na strane obetí, detí, a nie na strane zločincov.
Takže za predpokladu, že budú uznané všetky záruky, mali by sme v prvom rade podporiť obete a rodičov, nie podozrivých zločincov.
Mohla by som asi pripomenúť poslancom, čo som povedala na začiatku hodiny otázok.
Skúšame experiment, pri ktorom by som pozvala všetkých poslancov do predných sedadiel Parlamentu, aby bola hodina otázok trocha intímnejšia a priateľskejšia a možno viac o výmene názorov.
Takže aj keď by ste normálne mali sedieť vzadu, pozývam vás do predných sedadiel.
Ďalšia otázka sa týka tropického vírusu čikungunya v Európe.
Neviem, či som to vyslovila správne.
Vec: Tropický vírus Chikungunya v Európe
Talianske orgány, prostredníctvom európskeho systému rýchleho varovania, informovali ostatné členské štáty EÚ o epidémii tropickej horúčky spôsobenej vírusom Chikungunya v provincii Emilia Romagna.
Európske centrum pre prevenciu a kontrolu chorôb varuje, že klimatické podmienky sú priaznivé pre pretrvávajúci výskyt tohto vektora v nasledujúcich mesiacoch najmä v krajinách Stredozemného mora, a že je vysoké riziko rozšírenia tohto vírusu do ostatných európskych krajín, v ktorých sú priaznivé klimatické podmienky pre jeho prežitie.
Pripravuje Komisia v tomto čase výraznej zmeny klimatických podmienok a vysokej úrovne mobility scenár postupu pri možnej rozsiahlej epidémii tropickej horúčky?
člen Komisie. - V skutočnosti som mal určité ťažkosti vyjadriť sa k tejto otázke.
Dúfal som, že epidémia bude odstránená bez toho, aby som o nej musel hovoriť, ale nanešťastie stále trvá, takže musíme o tejto otázke diskutovať.
Po prvé, včera, počas jednominútových vystúpení, som mal príležitosť vypočuť si vystúpenie váženého pána poslanca týkajúce sa tejto otázky a mám tie isté obavy ako on.
Dalo by sa povedať, že máme pomerne nízky počet napadnutí infekciou, napríklad približne 250 prípadov v Taliansku v porovnaní s viac než 150 000 prípadmi na ostrove Réunion pred niekoľkými rokmi.
Obávame sa však vývoja.
Naše obavy zvyšuje skutočnosť, že v súčasnosti sa tropická nákaza šíri v Európe spolu s klimatickou zmenou, ktorá samozrejme prispieva k množeniu a prežívaniu vektora, a spolu so zvýšenou mobilitou, ktorá umožňuje prenos vírusu prostredníctvom pohybu ľudí, ktorí prichádzajú z tropických oblastí.
Bolo dôležité, aby sme prijali okamžité opatrenia.
Talianske orgány reagovali od začiatku správne, rýchlo a účinne, takže v súčasnosti možno povedať, že situácia je omnoho lepšia, hoci stále sa vyskytujú prípady infekcie.
Prvý krok, ktorý Komisia vykonala, spočíval v prijatí rôznych opatrení, pričom využívala existujúce nástroje, alebo prispôsobovala tieto nástroje vzniknutej situácii.
Najprv sme sa ubezpečili, že sme ponúkli technickú pomoc prostredníctvom Európskeho centra pre prevenciu a kontrolu chorôb a znovu raz dokázali správnosť voľby Európskej únie pri založení tohto centra.
Potom sme museli čeliť tejto novej hrozbe a novej výzve.
Upravili sme naše právne predpisy a zahrnuli vektorom prenášané nákazy do zoznamu nákaz, ktorým je potrebné sa venovať prioritne.
Zároveň sme požiadali členské štáty, a to je ich právna povinnosť, aby informovali Komisiu a ostatné členské štáty prostredníctvom systému rýchleho varovania.
Je veľmi dôležité, aby sme boli schopní odhaliť prípady nákazy čo najskôr s cieľom zabrániť jej šíreniu.
Európske centrum pre prevenciu a kontrolu chorôb (ECDC) zostavilo, okrem vymedzenia prípadov, aj štandardné prevádzkové postupy a pravidelne ich aktualizuje.
Dôležitým krokom bola aktualizácia a posilnenie laboratórnych kapacít s cieľom odhaliť a identifikovať vírus Chikungunya.
Urobili sme tak prostredníctvom Európskej siete pre diagnostiku "zavlečených" vírusových ochorení, ktorá je financovaná v rámci programu verejného zdravia.
V rámci toho istého programu financujeme spoločné aktivity s členskými štátmi, aby sme ďalej posilnili pripravenosť na núdzové situácie, v ktorých je ohrozené verejné zdravie.
Na plenárnom zasadnutí sme mali príležitosť prediskutovať oznámenie a akčný plán všeobecnej pripravenosti prijatý v roku 2005.
Systém je zavedený, využíva sa a môžeme ho uplatniť, ale samozrejme ho upravíme a prispôsobíme, aby sme boli schopní čeliť aj tejto forme ohrozenia zdravia.
Informovanosť verejnosti je veľmi dôležitá a dosahujeme ju tiež prostredníctvom centra ECDC v prípade zasiahnutých oblastí, ako aj v prípade cestujúcich.
Dokumenty s technickými pokynmi o rýchlom odhaľovaní prípadov horúčky Chikungunya sa využívajú ako základný kameň pre účinný epidemiologický dohľad.
Okrem toho, centrum ECDC zostavilo rozsiahly balík dokumentov s technickými pokynmi: informácie pre pracovníkov zdravotnej starostlivosti, definície prípadov nákazy horúčkou Chikungunya a postupový diagram pre identifikáciu prípadov.
Tieto pokyny sú dostupné a v súčasnosti ich využívajú príslušné orgány s cieľom zjednodušiť rozhodovacie postupy na vnútroštátnej úrovni.
V spolupráci s príslušnými národnými orgánmi sa okamžite zaoberáme aj otázkou bezpečnosti krvi, ktorá je tiež dôležitým faktorom.
Ak bude táto situácia naďalej pokračovať, moje útvary sú pripravené prijať pravidlo o vylúčení z darcovstva krvi aj v prípade tejto choroby.
Výskum možností riešenia mnohých situácií súvisiacich s vektorom prenášanými nákazami bude financovaný v rámci nového verejného programu a iných nástrojov. Okrem toho potrebujeme preskúmať problematiku samotného hmyzu a samozrejme problematiku globálnej zmeny prostredníctvom projektov ako Eden, ktorý sa týka vznikajúcich chorôb v meniacom sa európskom prostredí.
Uvedené situácie ukazujú okamžitý vplyv klimatickej zmeny na zdravie.
Zároveň by som mal uviesť, že máme ťažkosti so zdravím zvierat, ktoré vznikli v dôsledku klimatickej zmeny.
V budúcom roku plánuje Európska komisia prijať oznámenie, týkajúce sa klimatickej zmeny.
(SK) Ďakujem, pán komisár, za kvalifikovanú odpoveď a talianskym úradom blahoželám k exaktnému postupu.
Na celom prípade sa mi vidí trochu divné, že predsa len voči vírusu Chikungunya neexistuje ešte očkovacia látka, napriek tomu, že podľa niektorých údajov bolo v Afrike nakazených až okolo milióna ľudí.
Rozumiem tomu možno v prípade vtáčej chrípky, pretože tam ešte nemáme izolovaný vírus, ktorý by sa prenášal z človeka na človeka. Nemôžeme teda vyvíjať očkovaciu látku.
Ale v tomto prípade zrejme ide o vírus, ktorý je možné identifikovať sérologickými a inými metódami, a proti ktorému by sme možno v súčasnom stave vedeli vytvoriť sérum alebo očkovaciu látku.
Ak by sa vírus rozšíril, sérum by bolo účinným liekom proti vírusu Chikungunya, resp. možno dokonca proti horšej infekcii, a tou je horúčka dengue.
člen Komisie. - Najprv by som rád uviedol, že odkaz na horúčku dengue je tiež dôležitý, pretože rovnaký hmyz by mohol prenášať aj chorobu dengue na čerstvé mäso. Tiež sa nás teda týka.
Z toho dôvodu pripravujeme správu, ktorá bude zameraná na nákazy prenášané hmyzom, pretože klimatická zmena uľahčuje ich šírenie, ako som sa vyjadril skôr. Ale keďže máme mierne zimy, bude zameraná aj na prežívaniu hmyzu, ktorý neskôr prenáša nákazu.
Súhlasím, je škoda, že neexistujú očkovacie látky.
V skutočnosti prebieha výskum, ale v tomto štádiu musím povedať, že sme pomerne ďaleko od dosiahnutia výsledkov.
Samozrejme, že túto otázku nastolíme pred Svetovou zdravotníckou organizáciou a prostredníctvom našich rôznych nástrojov a politík sa pokúsime podporiť rozvoj týchto očkovacích látok.
Ak smiem, rád by som vyjadril svoje stanovisko, ktoré predkladám členským štátom od prvej diskusie o vtáčej chrípke: nielenže máme zodpovednosť prejaviť solidaritu rozvojovým krajinám, tretím krajinám v rámci pomoci pri riešení stavu ohrozenia zdravia, ale je to aj spôsob sebaobrany a musíme si uvedomiť, že sa v našom útulnom priestore Európskej únie nemôžeme považovať za imúnnych a chránených.
Pretože nie sme!
Je preto veľmi dôležité pristupovať k ohrozeniu zdravia v celom svete tiež ako k ohrozeniu Európskej únie a urobiť z tohto prístupu jednu z našich priorít.
Stratégia zdravia, ktorú sme dnes v Komisii prijali, bude odoslaná Parlamentu, aby ste o nej aj vy diskutovali.
Stratégia zahŕňa veľmi dôležitý globálny aspekt zdravotných politík Európskej únie a verím, že pomocou tohto nového prístupu môžeme zmeniť a napraviť situáciu.
Vec: Humanitárna katastrofa v Iraku
Uzatvorením sýrskej hranice boli tisícky irackých utečencov, vrátane veľmi veľkých rodín, a teda veľkého počtu detí, zbavení jedinej zostávajúcej možnosti úniku.
Okrem etnických čistiek, často podporovaných aktívnou účasťou irackých orgánov, máme v súčasnosti vážnu epidémiu cholery, ktorá priamo súvisí s veľmi nepriaznivými zdravotnými podmienkami vo veľkej časti krajiny.
Reakcia Komisie na humantitárnu krízu v Iraku bola úplne bezvýznamná a je v priamom rozpore s európskymi hodnotami.
Akým spôsobom plánuje Komisia podporiť iracké obyvateľstvo, ktoré uteká na území Iraku alebo z Iraku?
Akým spôsobom plánuje Komisia podporiť krajiny v prvej línii ako Jordánsko, ktoré musia nerovnomerne znášať dôsledky tejto situácie?
členka Komisie. - Komisia si v plnej miere uvedomuje rozsah humanitárnej potreby na území Iraku a v susedných krajinách.
Reakcia Komisie na túto krízu je dvojaká.
Po prvé, s cieľom podporiť utečencov z Iraku a susedných krajín a s cieľom riešiť ich najnaliehavejšie potreby, Komisia okamžite reagovala finančným rozhodnutím na sumu vo výške 6,2 milióny EUR v rámci humanitárnej pomoci prijatým v máji 2007.
Táto pomoc dosiahne do konca roka 2007 výšku 7 miliónov EUR.
Komisia sa podujala s vládami Sýrie a Jordánska, ktoré znášajú najväčšiu záťaž utečeneckej krízy, rozvinúť programy pomoci.
Tieto vlády jasne naznačili, že nesúhlasia s programami vonkajšej humanitárnej pomoci, ktoré uskutočňujú rôzne medzinárodné organizácie a MVO.
Očakávajú, že medzinárodné spoločenstvo podporí ich vnútroštátne systémy najmä v oblasti vzdelávania a zdravia, keďže tieto systémy tiež pomáhajú irackým utečencom.
Následne Komisia označila projekty rýchleho vplyvu v celkovej výške 37,7 milióna EUR, o ktorých v súčasnosti rokuje s členskými štátmi.
Okamžitá reakcia Komisie na najnaliehavejšie potreby utečencov pozostáva z uvedených opatrení.
Komisia si uvedomuje, že tieto opatrenia iba čiastočne zmierňujú obrovské utrpenie a tlak na inštitúcie a sociálnu štruktúru susedných krajín, a preto v súčasnosti ďalej rozvíja svoju stratégiu reakcie s cieľom zosúladiť ju s príslušným financovaním.
Po druhé, pokiaľ ide o situáciu v Iraku, Komisia zatiaľ podporuje Medzinárodný výbor červeného kríža sumou 4 milióny EUR a v súčasnosti určuje dodatočných stabilných a prijateľných partnerov schopných zásahu v Iraku s cieľom zvýšiť úroveň svojej pomoci.
Je potrebné uznať, že popri dôležitých humanitárnych potrebách existujú aj významné prekážky pri poskytovaní humanitárnej pomoci.
Tieto vážne obavy súvisiace s bezpečnosťou a problémy s prístupom zabraňujú Komisii a ostatným darcom prideľovať finančné prostriedky, ktoré naozaj zodpovedajú úrovni potrieb.
V skutočnosti je nedostatok humanitárnych partnerov schopných na území Iraku viesť a uskutočňovať programy, ktoré dostatočne zodpovedajú potrebám najzraniteľnejšieho obyvateľstva.
Nakoniec by Komisia rada pripomenula, že je hlavným finančným prispievateľom v Medzinárodnom fonde na obnovu Iraku so sumou 123 miliónov EUR.
Táto suma predstavuje do dnešného dňa 46 % všetkých príspevkov.
Od roku 2003 Komisia odovzdala v Iraku viac než 800 miliónov EUR.
(PT) Vážená pani predsedajúca, pani komisárka, ďakujem za vaše vysvetlenia, ale rád by som vám pripomenul, že odhady hovoria už o 200 000 irackých utečencoch v Egypte a Európska komisia neponúka Egyptu nič.
Amánska univerzita práve uskutočnila štúdiu, v ktorej sa odhaduje, že Jordánsko má viac než milión utečencov, čo má úplne katastrofický makroekonomický dosah. Európska komisia nepodniká žiadne kroky na riešenie tejto situácie.
Dokonca aj Izrael vytvára celkom pozoruhodný program lekárskej pomoci pre iracké deti.
Pokiaľ ide o Sýriu, nezúčastňoval som sa na rokovaniach Komisie a Sýrie, ale často som viedol rozhovory s predstaviteľmi sýrskych orgánov. V skutočnosti už majú možno o 2 milióny obyvateľov viac.
Pani predsedajúca, dovoľte mi pripomenúť, že dnes, v tejto chvíli dochádza v meste Rabia na hranici medzi Sýriou a Irakom k obrovskej humanitárnej katastrofe. Tisícky Iračanov, ktorí sa dopočuli o možnom otvorení hraníc sa tam zhromaždili a nemôžu prejsť.
Situácia je úplne tragická a už to dlhšie nemôžeme ignorovať.
Myslím, že všetci máme spoločné obavy, ale naše pravidlá umožňujú poskytnúť iba pol minúty na doplňujúce otázky.
členka Komisie. - Už som uviedla, že vlády, najmä sýrska vláda, ktorú spomínal vážený pán poslanec, jasne naznačili svoj nesúhlas s programami vonkajšej humanitárnej pomoci uskutočňovanými prostredníctvom medzinárodných a mimovládnych organizácií.
Takže rozsah poskytovanej pomoci je obrazom neochoty sýrskych a jordánskych orgánov umožniť medzinárodným neštátnym hráčom, ako sú OSN a mimovládne organizácie, zasahovať v ich krajinách.
Naša pomoc môže smerovať iba cez organizácie, ktoré sú uznané miestnymi orgánmi a majú dostatočnú operačnú kapacitu To predstavuje prirodzené obmedzenie našich možností niečo vykonať.
Aj napriek tomu však pracujeme na programoch budovania kapacít a zapájame jordánske a sýrske orgány do priameho dialógu s cieľom posilniť našu implementačnú kapacitu v týchto krajinách.
Ak môžem, tak je potrebné uviesť, že samotná iracká vláda sa zdá byť neochotná pomáhať svojim susedom.
Opakovane vyhlásila, že pridelí 25 miliónov USD na pomoc irackým utečencom.
Aj napriek tomu, že na konferencii v Šarm el-Šejchu v máji minulého roku došlo k prijatiu záväzkov a posilneniu vzťahov medzi irackými, sýrskymi a jordánskymi úradmi, zdá sa, ako keby Irak nespolupracoval dostatočne.
Z toho dôvodu musíme požiadať irackú vládu, aby prevzala zodpovednosť aspoň za svojich vlastných občanov.
Nedostatočná koordinácia medzi agentúrami OSN pri riadení humanitárnej krízy spôsobuje veľké obavy.
Je to hrozné tvrdenie, ale medzi humanitárnymi agentúrami OSN sme si všimli silnú konkurenciu namiesto úzkej spolupráce.
Sme presvedčení, že vymenovanie nového koordinátora humanitárnej pomoci zvýši možnosti našich partnerov z OSN pri riešení krízy.
(LT) Turecko, kandidát na členstvo v EÚ, nedávno začalo vojenskú akciu proti irackým Kurdom v Iraku.
Čo si o tom myslíte?
Aký vplyv by mohla mať táto akcia na situáciu v Iraku?
Bude potrebná nejaká pomoc a aké je stanovisko Komisie k tureckej akcii?
členka Komisie. - Nie je to jednoduchá otázka.
Komisia za každých okolností odsudzuje všetky teroristické útoky ako kriminálne a neospravedlniteľné činy.
Je nám ľúto utrpenia spôsobeného týmito akciami.
Turecko čelí nepretržitým cezhraničným teroristickým útokom zo strany PKK, ktorá je na zozname teroristických organizácií EÚ.
Komisia si uvedomuje potrebu Turecka chrániť svoje obyvateľstvo, ale neustále naliehame na Turecko a Irak, aby riešili tento problém spoluprácou medzi príslušnými orgánmi a dodržiavaním medzinárodného práva.
V tejto súvislosti je nedávna bilaterálna dohoda medzi Tureckom a Irakom o boji proti terorizmu vítaným krokom.
EÚ a Turecko pravidelne zdôrazňovali svoju neustálu oddanosť nezávislosti, suverenite, jednote a územnej celistvosti Iraku.
Očakávame, že Turecko bude naďalej plniť konštruktívnu úlohu, aby dosiahlo tieto ciele a podporovalo regionálnu spoluprácu.
Nezabudnime však na tlak zo strany tureckej verejnosti, ktorá je takmer každý týždeň vystavená zabíjaniu vojakov a civilistov na juhovýchode krajiny.
Vláda musí prejaviť svoju ochotu a schopnosť prijať účinnejšie opatrenia.
Ako je veľmi dobre známe mnohým členským štátom, je veľmi zložité čeliť teroristom účinným spôsobom.
Turecké úrady sa pochopiteľne snažia v rámci tohto úsilia zapojiť Spojené štáty americké, iracké a iracko-kurdské úrady.
Je to jediný spôsob.
Súčasť tejto stratégie by mali tvoriť uznesenie prijaté Parlamentom a budovanie vierohodnej hrozby intervencie.
Niektorí poslanci už prijali moje pozvanie, ale tí, ktorí tak neurobili, prejdite do prednej časti rokovacej sály.
Chceme, aby to bolo pohodlnejšie a interaktívnejšie, takže neváhajte prísť priamo dopredu, aby sme pani komisárke hľadeli priamo do očí.
Som si istá, že ju to poteší!
Druhá časť
Vec: Dočasní zamestnanci v pracovných pozíciách, ktorí uspokojujú stanovené a dlhodobé potreby v inštitúciách a službách EÚ
Podľa smernice 1999/70/ES sa členským štátom zamedzuje nezákonné konanie s pracovnými zmluvami na dobu určitú s cieľom uspokojovať stanovené a dlhodobé potreby.
Do akej miery inštitúcie a služby EÚ dodržiavajú uvedenú zásadu a aké je percentuálne zastúpenie dočasných zamestnancov v inštitúciách a službách EÚ, ktorí pracujú v pozíciách, ktoré uspokojujú stanovené a dlhodobé potreby?
podpredseda Komisie. - Vážená pani poslankyňa už bola upozornená, že nasledujúce podrobné odpovede sa týkajú iba Komisie, ktorá je samozrejme najdôležitejším zamestnávateľom medzi Európskymi inštitúciami.
Jedným z cieľov smernice 1999/70/ES o rámcovej dohode o práci na dobu určitú je vytvoriť rámec s cieľom zamedziť nezákonnému konaniu vyplývajúcemu z uzatvárania pracovných zmlúv alebo pracovnoprávnych vzťahov na dobu určitú v bezprostrednom slede.
Aby sa zabránilo nezákonnému konaniu, doložka 5 odsek 1 zaväzuje členské štáty v prípade, ak neexistujú ekvivalentné zákonné opatrenia proti porušeniu predpisov, aby zaviedli jedno alebo viac nasledujúcich opatrení s cieľom zabrániť nezákonnému konaniu, ktoré vyplýva z opakovaného uzatvárania pracovných zmlúv na dobu určitú.
na základe objektívnych dôvodov predĺžiť platnosť takýchto pracovných zmlúv alebo pracovnoprávnych vzťahov,
určiť maximálne prípustné celkové obdobie platnosti opakovane uzatvorených pracovných zmlúv alebo pracovnoprávnych vzťahov na dobu určitú,
určiť, koľkokrát možno platnosť takýchto pracovných zmlúv alebo pracovnoprávnych vzťahov predĺžiť.
Pravidlá zamestnávania zamestnancov v Európskych inštitúciách sú stanovené v služobnom poriadku, o ktorom rokovali predstavitelia zamestnancov pred jeho prijatím v Rade.
Európske inštitúcie sú tak viazané zákonom dodržiavať ustanovenia tohto služobného poriadku.
Služobný poriadok umožňuje európskym inštitúciám zamestnávať tri hlavné druhy zamestnancov: zamestnancov na dobu neurčitú, zamestnancov na dobu určitú a zmluvných zamestnancov.
Zamestnanci na dobu určitú a zamestnanci na dobu neurčitú pracujú v pozíciách v pláne stavu zamestnancov.
Úroveň zodpovednosti zamestnancov na dobu neurčitú a zamestnancov na dobu určitú nie je obmedzená.
Situácia zmluvných zamestnancov je iná.
Nepracujú na pracovnom mieste v pláne stavu zamestnancov a musia pracovať pod dohľadom zamestnanca na dobu neurčitú alebo zamestnanca na dobu určitú.
Sú dve rozdielne kategórie zmluvných zamestnancov.
Jedna kategória zmluvných zamestnancov bola vytvorená s cieľom plniť úlohy, ktoré nepatria k základnej činnosti, a ktoré nemusia byť nevyhnutne vykonané zamestnancom na dobu neurčitú.
Týmto zmluvným zamestnancom môžu byť ponúknuté zmluvy na dobu neurčitú, ich úlohy teda možno považovať za úlohy stáleho charakteru.
Smernica 1999/70/ES sa týka týchto zamestnancov, keďže vo všeobecnosti je im ponúknutá prvá zmluva na dobu určitú, predĺženie na dobu určitú a tretia zmluvy na dobu neurčitú.
V niektorých prípadoch možno zmluvu na dobu neurčitú ponúknuť hneď pri nástupe do zamestnania.
V súčasnosti v Komisii pracuje približne 2300 týchto zmluvných zamestnancov v celom svete, najmä v delegáciách, zastúpeniach a administratívnych úradoch.
Druhá kategória zmluvných zamestnancov vznikla s cieľom pokryť dočasné alebo osobitné potreby, ktoré nie sú zahrnuté v rámci existujúcich pracovných pozícií a s cieľom nahradiť zamestnancov dočasne neprítomných, okrem iného na materskej alebo rodičovskej dovolenke.
Obmedzením maximálnej celkovej dĺžky po sebe nasledujúcich pracovných zmlúv na dobu určitú na tri roky v každej inštitúcii, služobný poriadok v podstate uplatňuje doložku 5 odsek 1 písmeno (b).
Títo zmluvní zamestnanci tvoria približne 15 % všetkých zamestnancov.
Je zrejmé, že zamestnanci na dobu neurčitú sú základom zamestnancov Komisie.
Zmluvní zamestnanci poskytujú hodnotnú podporu na dočasnom základe činnosti zamestnancov Komisie na dobu neurčitú.
V súčasnosti pracuje v rôznych útvaroch Komisie približne 3 200 týchto zmluvných zamestnancov.
(EL) Vážená pani predsedajúca, ďakujem pánovi komisárovi za odpoveď.
Môžem sa ho tiež opýtať, či sa v prípade zmluvných alebo pomocných zamestnancov, ako boli kedysi nazývaní, budú počítať odpracované roky?
Ak je to tak, majú ich odpracované roky väčší význam pri výberovom konaní, než kvalifikácia ostatných žiadateľov, ktorí uspeli vo výberovom konaní, ale ešte neboli vymenovaní?
podpredseda Komisie. - Samozrejme, že pracovný vzťah medzi zmluvnými zamestnancami a zamestnávateľom je založený na pracovnej zmluve, ktorá musí byť zároveň v súlade s právnymi predpismi a pracovným trhom na danom mieste. Systém služobne starších zamestnancov v tomto prípade nefunguje tak, ako v prípade zamestnancov na dobu neurčitú.
Z toho dôvodu je to pracovná zmluva, ktorá vychádza z podmienok na pracovnom trhu a my sme úspešne zamestnali veľa kvalitných zmluvných zamestnancov.
(DE) Pán komisár, som presvedčený, že rozumiete tomu, že smerovanie vývoja kádrovania Európskej únie v budúcnosti je pre nás veľkou výzvou.
Preto je pre Parlament veľmi dôležité, ak nám oznamujú nielen počet zamestnancov a úradov pre nábor zamestnancov, domnievam sa, že ste týchto zamestnancov vyjadrili v ekvivalente plného pracovného úväzku, ale aj ich presné počty, ktoré sa plánujú pre každú kategóriu a spôsob, akým sú rozdelení medzi krajinami.
Mohli by ste nám poskytnúť tieto štatistické údaje?
podpredseda Komisie. - Pýtali ste sa na rozdelenie zamestnancov podľa členských štátov.
Tieto údaje sú dostupné v našich štatistikách.
Všetky číselné údaje sú dostupné, takže spojte sa prosím s našimi zamestnancami a oni vám poskytnú podrobné informácie.
Vec: Vplyv rastúceho počtu úradníkov EÚ na náklady dôchodkového zabezpečenia.
V posledných siedmich rokoch počet stálych zamestnancov v Komisii výrazne vzrástol približne o 16 % na takmer 20 000 úradníkov.
Na začiatku tohto roka, po pristúpení Bulharska a Rumunska, bolo prijatých viac než 700 úradníkov s úlohou posilnenia vnútorného trhu.
Samozrejme, že rastúci počet úradníkov EÚ vplýva na rozpočet a okrem iného možno očakávať alarmujúci nárast dôchodkových nákladov.
V roku 2008 dôchodkové náklady výrazne vzrástli o viac než 10 %, samozrejme na úkor európskych daňových poplatníkov.
Ako vníma Komisia rast počtu úradníkov Komisie v blízkej budúcnosti?
Uvažovala už nad istým zmrazením ich počtu?
Je si Komisia vedomá finančných dôsledkov, pokiaľ ide o dôchodkové náklady?
podpredseda Komisie. - Nárok na dôchodok a dôchodkový systém predstavuje samozrejme jednu z najzložitejších otázok v celej Európe.
Najprv by sme mali uviesť, že v rozpočte na rok 2007 je vytvorený priestor pre 23 198 pracovných pozícii pre Komisiu.
Táto otázka pozostáva z dvoch podotázok: prvá sa týka opatrení Komisie v súvislosti s náborom zamestnancov s cieľom obmedziť dôsledky rastúceho počtu úradníkov EÚ na rozpočet a druhá sa týka vplyvu rastúceho počtu úradníkov EÚ na dôchodkové náklady.
V prípade prvej podotázky nesmieme zabudnúť, že v roku 2004 bola prijatá reforma služobného poriadku, okrem iného s cieľom znížiť rozpočtové náklady súvisiace s rastúcim počtom zamestnancov inštitúcií.
Bola zavedená nová štruktúra služobného postupu a nová kategória zmluvných zamestnancov s cieľom dosiahnuť pozitívny vplyv na rozpočet.
Na druhej strane si možno vážený pán poslanec uvedomuje, že počas rozpočtového postupu v roku 2007 požiadal Európsky parlament Komisiu, aby vykonala dôslednú previerku, ktorá by poskytla strednodobé hodnotenie potrieb jej zamestnancov a aby predložila podrobnú správu o kádrovej politike Komisie pre podporné a koordinačné funkcie.
Európsky parlament tiež požadoval informácie o zámeroch Komisie, súvisiacich s reorganizáciou zamestnancov s cieľom splniť priority novej medziinštitucionálnej dohody o rozpočtovej disciplíne a riadnom finančnom hospodárení, ,konkrétne priority týchto politík podporovaných Parlamentom počas rokovaní.
V dôsledku previerky ľudských zdrojov Komisie uskutočnenej na žiadosť Európskeho parlamentu, Komisia potvrdzuje potrebu dodatočných zamestnancov stanovenú v rokoch 2002 a 2005 výlučne v súvislosti s úlohami vyplývajúcimi z rozšírenia: 890 nových zamestnancov na rok 2008, rozdelených ako 640 nových zamestnancov v prípade rozšírenia EÚ-10 a 250 pracovných pozícií v prípade rozšírenia EÚ-2.
V roku 2009 je potvrdená potreba posledného prílivu 250 pracovných pozícií pre rozšírenie EÚ-2.
Komisia podporuje rozhodnutie o zachovaní stabilného náboru zamestnancov po začlenení všetkých pracovníkov v dôsledku rozšírenia bez požiadavky na nové pracovné pozície na obdobie rokov 2009 - 2013.
Komisia sa zaväzuje splniť nové potreby náboru zamestnancov v hlavných oblastiach politiky výlučne prostredníctvom rozdelenia v rámci oddelení a medzi nimi.
Komisia sa zaväzuje poskytovať najlepšie zhodnotenie finančných prostriedkov občanom, ktorým slúži, pričom poskytne vysokokvalitné služby prostredníctvom zvýšenej efektívnosti.
Komisia už ukázala svoj záväzok splniť svoje ciele v praxi.
Číselné údaje za obdobie rokov 2000 - 2007 ukazujú, že rast počtu pracovných pozícií v pláne stavu zamestnancov v rámci Komisie je nižší než v ostatných inštitúciách.
Pokiaľ ide o druhú podotázku, mali by sme uviesť, že nábor zamestnancov v rokoch 2004 -2008 v dôsledku rozšírenia bude mať vplyv na dôchodkové náklady o 30 rokov, čo znamená, že rozšírenie nebude mať vplyv na dôchodkové náklady v blízkej budúcnosti.
Komisia však mimoriadne pozorne sleduje rast dôchodkových nákladov v nasledujúcich rokoch.
Očakávalo sa, že dôchodkové náklady v rozpočte vzrastú v roku 2008 o 10 %.
Je to v dôsledku mimoriadnych okolností.
Nadpriemerný rast v roku 2008 je bežnou reakciou po podpriemernom raste v rokoch 2006 a 2007.
Dôjde k prvému kolu odchodov zmluvných zamestnancov, ktorých príspevok bude musieť byť presunutý do inej schémy a nastane 3-percentný ročný očakávaný nárast miezd a dôchodkov.
Aj s touto výnimkou odhadujeme, že miera rastu dôchodkov v rokoch 2007 - 2013 je zlučiteľná s 8,5-percentným priemerným rastom výdavkov zohľadnených vo finančnom rámci na roky 2007 - 2013.
Pokiaľ ide o dlhodobé finančné dôsledky súčasnej fázy náboru zamestnancov, vplyv bol analyzovaný pri príprave reformy služobného poriadku.
Boli prijaté opatrenia s cieľom znížiť dôchodkové náklady a služobný poriadok požaduje, aby sadzba príspevkov na dôchodkové poistenie vyplácaných zamestnancami, ktorá je v súčasnosti na úrovni 10,25 %, bola každoročne aktualizovaná a zodpovedala tak jednej tretine celkových príspevkov požadovaných na zabezpečenie dlhodobej rovnováhy dôchodkových systémov Spoločenstva.
(NL) Vážená pani predsedajúca, som členom obecnej rady v belgickej obci s 13 000 obyvateľmi.
Dozorný orgán nesúhlasí s rozpočtom tejto malej obce, pokiaľ nie je poskytnutý dôsledný rozpis kádrových požiadaviek a podrobný rozpočet.
Niekoľkoročný rast počtu úradníkov na úrovni 16 %, ako je tomu v EÚ, by nebol nikdy schválený. Nebol by schválený ani nárast dôchodkových nákladov o viac než 10 % za rok.
Pán komisár poukázal na rozšírenie, ale aj napriek rozšíreniu sa počet poslancov Parlamentu znížil.
Moja otázka znie takto: Nemyslí si pán komisár, že je najvyšší čas zvážiť aj zmrazenie počtu zamestnancov aj napriek ďalšiemu možnému rozšíreniu?
podpredseda Komisie. - Áno, ale ako som povedal, k zmrazeniu náboru počtu zamestnancov dôjde po rozšírení, takže toto porovnanie s obecnou radou je iná situácia.
Prebieha veľký politický projekt, rozšírenie Európskej únie, a my sme prijali nových úradníkov.
Bol to rovnaký model ako počas všetkých predchádzajúcich rozšírení.
Dosiahli sme pomerne veľký úspech pri prijímaní zamestnancov z nových členských štátov, a tento proces bude zastavený.
Po tejto fáze sa celkový počet ustáli.
Vážený pán komisár, v Bruseli sa tvrdí, že ak úspešne urobíte všetky tie testy a skúšky a príjmu vás do Európskej komisie ako úradníka, potom budete v každom prípade až do dôchodku viesť pokojný život.
Rád by som sa teda spýtal na kvalitu zamestnancov európskych inštitúcií.
Komisia má možno nejaké plány, ako skomplikovať život tým, ktorí nie sú usilovní prostredníctvom atestácií, plány, ako jasne oddeliť tých, ktorí sa maximálne snažia od tých, ktorí vedú príliš tichý a pokojný život.
podpredseda Komisie. - S radosťou vám môžem poskytnúť všetky podrobné údaje o systéme kariérneho postupu, ktorý je, musím povedať, jedným z najzložitejších na svete, a ktorý je predmetom neustálych rokovaní.
Každý úradník je každoročne hodnotený.
Existuje systém postupu, ktorý zohľadňuje toto hodnotenie a ponúka určitý počet bodov, ktoré následne tvoria základ postupu.
Tento systém je pomerne podrobný a rozvinutý.
Rovnako sa správne pýtate na kvalitu zamestnancov.
Pokiaľ ide o bežné verejné výberové konanie alebo "concours" prihlási sa približne 42 vážnych záujemcov, nehovoriac o ostatných záujemcoch, o každú zverejnenú pracovnú pozíciu.
Toto je situácia počas roka, stále teda máme vysoký príliv veľmi kvalitných a skúsených zamestnancov a náborové testy sú veľmi náročné.
Musím povedať, že v Komisii nie je život taký jednoduchý, tichý a pokojný až do dôchodkového veku.
Správne však tvrdíte, že väčšina úradníkov bude v Komisii pracovať skutočne dlho, a to môže Komisia považovať aj za výhodu.
(DE) Niekoľkokrát ste dnes spomenuli previerku zamestnancov.
Jedným z dôsledkov previerky zamestnancov bolo, že úlohou 32 % zamestnancov Komisie je vykonávať administratívnu činnosť, čo znamená, poskytovať administratívnu podporu a koordináciu.
To je 11 000 ľudí!
Otázka: Kedy urobíte nejaké závery z týchto číselných údajov?
Kedy zostavíte akčný plán zníženia počtu zamestnancov?
podpredseda Komisie. - Berieme to veľmi vážne a určite predložíme návrhy.
Rokujeme o týchto otázkach.
Po prvé, musíme si uvedomiť, že všetky tieto administratívne a kontrolné funkcie sú tiež istým dôsledkom vývoja v Komisii, kde sú riadiace funkcie hodnotené alebo posudzované ako omnoho dôležitejšie.
Okrem toho sa zlepšili ich podporné systémy.
V súčasnosti rokujeme o spôsobe postupu a rozhodne pred ďalšou výzvou na zníženie počtu našich pracovných pozícií budeme pripravení so zodpovedajúcim projektom.
V súčasnosti rokujeme o všetkých režijných nákladoch a paralelných funkciách. V Komisii sú samozrejme rôzne názory na tieto otázky.
Nie je veľkým prekvapením, že niektoré horizontálne služby chcú mať účelnejšie služby, kým iné služby argumentujú v prospech súčasného systému.
Takže prebieha rozprava, ale môžem vás ubezpečiť, že nasledujúci krok v súvislosti s touto previerkou bude starostlivo zvážený.
Vec: Komisia a odborové zväzy
Je v Komisii bežné, ak je úradníkom odborových zväzov Komisie vyplácaná mzda z finančných zdrojov EÚ?
Ak je tomu tak, koľkým úradníkom je mzda vyplácaná?
podpredseda Komisie. - Ospravedlňujem sa, že teraz nemôžem odpovedať fínsky, ale ďalšiu diskusiu môžeme viesť vo fínčine.
Obávam sa, že nebudem používať správnu terminológiu, ktorá musí byť v Európskej únii veľmi starostlivo zvolená.
Podobne ako Rada, Komisia uzavrela dohodu so svojimi odborovými zväzmi, pričom im poskytla určitý počet ľudských zdrojov.
Pokiaľ ide o Komisiu, na základe dohody o ľudských zdrojoch z roku 2001 a každoročných protokoloch o ľudských zdrojoch, je odborovým zväzom poskytnutých 12 takzvaných pozícii dočasného vyslania na stálom základe z celkového počtu viac než 23 000 pracovných pozícií v Komisii.
Tieto dočasné vyslania v rámci odborových zväzov sú na základe ich reprezentatívnosti možné od roku 1989.
Okrem toho veľmi obmedzený počet pracovných pozícií je udelený na flexibilnom základe, najmä z dôvodu meniacej sa väčšiny po voľbách.
Zamestnancom, ktorí sú takto poskytnutí odborovým zväzom, je naďalej vyplácaná mzda z rozpočtu EÚ ako zamestnancom Komisie.
Odborové zväzy navyše dostávajú finančné prostriedky, ktoré im umožňujú prijať až deväť zmluvných zamestnancov z platovej kategórie II (sekretárske pozície).
(FI) Vážená pani predsedajúca, pán komisár, pokiaľ si spomínam, boli ste vedúcim predstaviteľom odborových zväzov vo svojej krajine a ich činnosť vás z dôvodu vašich skúseností musí určite zaujímať.
Nedostal som vyčerpávajúcu odpoveď na svoju otázku o celkovom počte týchto zamestnancov odborových zväzov, ktorí v súčasnosti pracujú v Komisii vo všetkých zastúpených odborových zväzoch.
V tejto súvislosti mám doplňujúcu otázku.
Povráva sa, že Komisia by vyplácala mzdu svojim zamestnancom počas štrajku.
Dosiahli odborové zväzy úspech v rokovaniach o riešení, že ak vstúpia do štrajku, bude im počas štrajku vyplácaná mzda?
podpredseda Komisie. - (FI) V skutočnosti môžem na otázku odpovedať na základe vlastnej skúsenosti s touto situáciou.
V odborových zväzoch Komisie pracuje 12 vyslaných expertov.
Okrem toho, vo výboroch zamestnancov, ktoré sú samozrejme samostatnými orgánmi, je 19 pracovných pozícií.
Môžu zamestnávať celkovo deväť zamestnancov na sekretárskych pozíciách.
Vaše tvrdenia o štrajkoch sú čiastočne pravdivé.
Je pravdou, že Komisia súhlasila s dohodnutým riešením, že počas štrajku môže byť úradníkom vyplácaná časť mzdy, ale za bežných okolností nie celá mzda.
Z osobného hľadiska to pokladám za háklivú záležitosť, ak ľudia, ktorí štrajkujú, dostávajú polovicu svojho platu.
(DE) Vážený pán komisár, zaujíma ma, koľko stoja títo úradníci?
Aké sú ročné náklady?
podpredseda Komisie. - Rozpočet odborových zväzov dosahuje približne 500 000 EUR ročne. Tieto prostriedky sú poskytované z rozpočtu Komisie.
Mohla by som opäť pripomenúť poslancom, ktorí sa k nám medzičasom pripojili, že dnes sa pokúšame o niečo nové a požiadať ich, aby sa presunuli do prednej časti rokovacej sály?
Nehanbite sa, sadnite si na miesta vpredu, nie vzadu, aby sme na tomto stretnutí vytvorili osobnejšiu atmosféru.
Vec: Celkový výnos z pokút uložených podnikom podľa pravidiel hospodárskej súťaže
Môže Komisia uviesť celkovú výšku pokút uvalených podnikom na základe európskych pravidiel hospodárskej súťaže od začiatku súčasného funkčného obdobia, a či boli prijaté nejaké opatrenia, alebo či sa uskutočnili nejaké konzultácie v rámci Komisie s cieľom vyhradiť tieto finančné prostriedky, bez náležitých súm uvedených v rozpočte, na dodatočnú činnosť EÚ, a nie presunúť mimoriadny príjem členským štátom?
členka Komisie. - Od začiatku svojho funkčného obdobia do konca septembra 2007 Komisia prijala 21 rozhodnutí a uložila tak pokuty spoločnostiam, ktoré porušili antitrustové predpisy.
Celková výška pokút uložených v tomto období mierne presahuje sumu 5,2 miliardy EUR, pričom 95 % pokút bolo uložených účastníkom kartelovej dohody.
Nemalo by sa však zabúdať, že tieto pokuty sa stanú súčasťou európskeho rozpočtu až po zavŕšení celého procesu ich vyplatenia: to znamená, ak podnik, ktorému bola pokuta uložená nepodal odvolanie, alebo ak európske súdy zamietli všetky možné odvolania.
Keďže spoločnosti často spochybňujú platnosť rozhodnutí, ktorými Komisia ukladá pokuty, proces vyplácania veľkej časti uvedenej sumy nebýva ukončený.
Možnému využitiu zisku z pokút na dodatočnú činnosť, ako to naznačuje vážený pán poslanec, bránia právne prekážky.
Toto využitie by bolo v rozpore s rozpočtovou zásadou všeobecnosti uvedenou v článkoch 17 až 20 platného nariadenia o rozpočtových pravidlách.
Podľa tejto zásady, celkové príjmy pokrývajú celkové výdavky bez akejkoľvek špecifickej súvislosti medzi danou príjmovou a výdavkovou položkou.
Základným cieľom antitrustových pokút, ako je to ustanovené v odôvodnení k usmerneniam pre výpočet pokút z roku 2006, je zabezpečiť odstrašujúci účinok, inými slovami, odradiť spoločnosti od nezákonného správania.
Očakávame, že čoskoro dôjde k zníženiu počtu prípadov zneužitia, a teda k zníženiu počtu a objemu uložených pokút spolu so zvýšeným počtom prípadov dodržiavania pravidiel, čo znamená, že svoju prácu vykonávame kvalitne.
(NL) Ďakujem za tieto veľmi zaujímavé informácie, pani komisárka.
Rád by som vedel, či som porozumel správne: vzhľadom na nariadenie o rozpočtových pravidlách sa väčšina týchto peňazí nakoniec vracia členským štátom. Je to tak?
Po druhé, povedzte mi, peniaze patria do rozpočtu EÚ iba ak je proces vyplatenia dokončený.
Môžete nám povedať, približne aké množstvo z tejto vysokej sumy 5 miliárd EUR môže byť považované za "konečné"?
členka Komisie. - (NL) Odpoveď na prvú časť otázky je rozhodné "áno": peniaze sa vracajú členským štátom.
Znamená to, že príspevok členského štátu do európskeho rozpočtu je nižší.
Vaša ďalšia otázka sa týkala toho, kedy možno proces vyplatenia istej časti považovať za ukončený.
To je veľmi ťažké povedať. Každý rok to závisí od okolností, či sa príslušná strana správala rozumne a zdržala sa odvolania, alebo sa rozhodla ísť dlhšou cestou a pokúsila sa pokutu znížiť.
(DE) Vážená pani komisárka, spomínali ste sumy uložené ako pokuty.
Cieľom týchto pokút je zmeniť správanie spoločností, ktorým sú uložené.
Aké sú vaše skúsenosti v tejto oblasti?
Pamätám sa, že keď ste nastúpili na miesto komisárky, vo Výbore pre regionálny rozvoj ste nám dali príležitosť rokovať o pravidle de minimis.
Vtedy ste reagovali veľmi rýchlo, za čo sme veľmi vďační.
Reagujú spoločnosti rovnako rýchlo ako vy v tom čase?
členka Komisie. - Dúfam, že je tomu tak, ale nie som si stopercentne istá, rozhodne nie dostatočne istá na to, aby som k vám bola otvorená a úprimná.
Mali by sme si uvedomiť, že nejde len o výšku pokuty, ale aj o dobré meno, ktoré, dúfajme, vplýva na prístup spoločností.
Považujem za zaujímavé, že veľa hlavných výkonných úradníkov v organizáciách, ktorí sa so mnou spoja uvádza, že si uvedomujú reálnosť tejto politiky Komisie a že tým, ktorí sa nesprávajú podľa pravidiel a nariadení a porušujú ich, hrozí pokuta.
Ako viete, s našimi novými sadzbami pokút už nejde o nízke sumy.
Hlavní výkonní úradníci preberajú iniciatívu vo svojich spoločnostiach, aby svojim zamestnancom dali najavo, že k podobnému správaniu by už v ich spoločnostiach nemalo dochádzať.
Ak zamestnanci neprijímajú správne opatrenia kritizujú ich, požadujú, aby boli oboznámení s porušovaním pravidiel, a dávajú im na vedomie, že neskôr môžu byť zbavení zamestnania bez akýchkoľvek nárokov.
Tvrdia tiež, že poškodenie dobrého mena spolu s pokutami je veľmi dôležitou súčasťou ich prístupu a boja za vyčistenie spoločností.
Niekoľko z nich nedávno uviedlo, že sa im páčilo byť na titulnej strane Financial Times, ale nie v súvislosti s pokutami.
Je to naozaj správny krok vpred.
(LT) Nemecko toto leto oznámilo svoje plány zvýšiť ceny potravín.
V tom istom čase litovskí výrobcovia jasne uviedli svoj zámer zvýšiť ceny potravín v jeseni bez akýchkoľvek objektívnych dôvodov.
Dokážete predpokladať kartelové dohody medzinárodných výrobcov potravín?
Ceny potravín rastú súbežne vo všetkých krajinách bez toho, aby rástli ceny surových materiálov.
členka Komisie. - Nie sme jediní, ktorí začali boj proti kartelom.
Národné orgány pre hospodársku súťaž ho začali tiež a uvedomujem si, že všetkých 27 národných orgánov pre hospodársku súťaž sa zúčastňuje na tomto boji s nami.
Rokujeme o tom v rámci Európskej siete pre hospodársku súťaž.
Uvedomujem si tiež, že v tomto prípade ide naozaj o jednosmernú politiku, váš príklad je teda úplne domácou záležitosťou a mal by sa ním zaoberať národný orgán pre hospodársku súťaž.
Takže rast úrovne cien potravín môže mať mnoho dôvodov.
Nemusí isť o kartel, hoci nikdy si tým nemôžete byť istí.
Odporúčam preto poslancom Parlamentu, aby prebrali iniciatívu a v tomto prípade oslovili príslušný národný orgán pre hospodársku súťaž.
Vec: Fúzia medzi Suez a Gaz de France
Dňa 3. septembra bolo oznámené, že rady francúzskej energetickej spoločnosti Suez a štátneho podniku Gaz de France sa rozhodli pokračovať v plánovanej fúzii.
Vytvorila by sa tým štvrtá najväčšia energetická spoločnosť, po spoločnostiach Gazprom, Electricité de France a EON.
Komisia už fúzovanej spoločnosti nariadila predaj niekoľkých prevádzok v Belgicku a Francúzsku.
Domnieva sa Komisia, že tieto plány na fúziu sú stále v súlade s platnými zásadami, ktoré hlása v súvislosti s liberalizáciou energetického trhu v Európskej únii?
Do akej miery sa nová fúzovaná spoločnosť a francúzsky štát zaviazali uskutočniť predaj hlavných sietí, o ktoré Komisia žiadala?
členka Komisie. - Komisia schválila fúziu Gaz de France (GDF) a skupiny Suez v novembri 2006 na základe záväzkov strán, ktoré umožnili Komisii dospieť k záveru, ža fúzia by významne nebránila hospodárskej súťaži.
Záväzky zlučujúcich sa strán zahŕňajú najmä predaj akcií spoločnosti Suez v spoločnosti Distrigas, belgickej plynárenskej spoločnosti, ktorá, ako viete, tiež vstúpila na francúzsky trh, predaj akcií GDF v spoločnosti SPE, alternatívnom belgickom dodávateľovi plynu a elektrickej energie a zrieknutie sa akejkoľvek kontroly, zákonnej alebo de facto, ktorú má spoločnosť Suez nad belgickým prevádzkovateľom prepravnej siete pre zemný plyn Fluxys.
Kým spoločnosť GDF Suez môže zostať akcionárom spoločnosti Fluxys, osobitnými úpravami sa zabezpečí, že spoločnosť Fluxys bude riadená nezávislým spôsobom a tento výsledok je úplne v súlade s cieľmi politiky Komisie v súvislosti s liberalizáciou energetických trhov v Európe, najmä v súlade s balíkom návrhov zo Septembra 2007.
V rozhodnutí Komisie o fúzii sa ustanovuje, že strany musia pokračovať v predaji svojho vlastníctva, vrátane čiastočnej účasti v spoločnosti Fluxys a v plnení ostatných záväzkov, vrátane záväzkov súvisiacich so správou spoločnosti Fluxys, a to v rámci určitého obdobia predaja.
Strany musia v plnej miere dodržiavať záväzky s cieľom uskutočniť fúziu zákonným spôsobom.
Medzitým musia strany dodržiavať určité záväzky, na čo bude dohliadať Komisia s pomocou monitorovacích správcov.
(NL) Vážená pani predsedajúca, našťastie môžem rozprávať holandsky.
Pani komisárka si uvedomuje záujem Parlamentu o národných šampiónov: "rovnaké podmienky."
Mám dve doplňujúce a krátke otázky.
Je krížová dotácia medzi výrobnou spoločnosťou a sieťovou spoločnosťou záležitosťou minulosti?
Po druhé, pochopil som správne vaše slová o tom, že súčasné návrhy sú tiež úplne v súlade s novým balíkom, ktorý ste predložili vy a pán komisár Piebalgs?
členka Komisie. - (NL) Odpoveď na obidve otázky znie "áno".
Otázka č. 51 sa vzhľadom na neprítomnosť autora nepredkladá.
Vec: Dotácia pre Volvo Cars Ghent/pravidlá EÚ o štátnej pomoci
Dňa 12. septembra 2007 Komisia oznámila preskúmanie zlučiteľnosti plánovanej dotácie vo výške 6,02 milióna EUR zo strany flámskeho regiónu na všeobecné a osobitné náklady na inštruktáž v spoločnosti Volvo Cars Ghent s pravidlami EÚ o štátnej pomoci. Dotácia by dosiahla výšku 20 % celkovej výšky nákladov spoločnosti na inštruktáž.
Komisia uvádza, že sa chce ubezpečiť, že pomoc nie je využitá výlučne na náklady na inštruktáž, ktoré by spoločnosti vznikli v každom prípade.
Komisia odôvodňuje svoj zámer veľmi prísnou interpretáciou nariadenia (ES) č. 68/2001.
Môže Komisia vysvetliť akým spôsobom zamýšľa uplatňovať pravidlá EÚ o štátnej pomoci v tomto prípade?
Na základe akých skutočností Komisia tvrdí, že pomoc je nezákonnou konkurenčnou výhodou, a je preto nezlučiteľná s pravidlami EÚ o štátnej pomoci?
členka Komisie. - Komisia preskúma plánovanú dotáciu pre Volvo Cars v Ghente priamo na základe Zmulvy o ES vzhľadom na to, že táto záležitosť presahuje výšku 1 milión EUR ustanovenú v osobitnom nariadení o skupinových výnimkách týkajúcich sa pomoci pre vzdelávanie.
V článku 82 Zmluvy je uvedené, že pomoc na podporu rozvoja určitých hospodárskych činností, ktorá nenarúša nenáležite hospodársku súťaž, možno považovať za zlučiteľnú so spoločným trhom.
Pomoc pre vzdelávanie možno povoliť, ak je podnetom pre činnosti, ktoré rozšíria množstvo kvalifikovaných pracovníkov v Európskej únii, a ktoré by inak neboli uskutočnené.
To je prípad, kedy vzdelávanie nepatrí k bežnej činnosti v príslušnom odvetví, napríklad z dôvodu, že sa vzdeláva viac pracovníkov, alebo že je vzdelávanie širšie z hľadiska rozsahu.
K tomu došlo v nedávnom prípade spoločnosti Fiat.
Na druhej strane, pomoc nemožno povoliť v prípade, ak je vzdelávanie súčasťou riadneho fungovania príslušného podniku, a teda uskutočnilo by sa aj bez pomoci.
Napríklad, ak továreň na výrobu automobilov chce vyrábať nový model, pracovníci musia absolvovať školenia o nových technológiách a nových pracovných metódach, ktoré sa budú využívať.
Dotácia pre tento druh vzdelávania jednoducho zbavuje spoločnosť nákladov, ktoré by za bežných okolností znášala.
Podobne, Komisia nedávno čiastočne zakázala pomoc v prospech niekoľkých výrobných tovární a určite viete o spoločnostiach General Motors v Belgicku a Ford v meste Genk.
Osem navrhovaných opatrení pre spoločnosť Volvo Cars Ghent sy týka zavedenia novej výrobnej plarformy.
Komisia v tejto fáze nemôže vylúčiť, že príslušné vzdelávanie by sa uskutočnilo v každom prípade, a preto by neprispelo k zvýšeniu množstva kvalifikovaných pracovníkov v EÚ.
Komisia sa preto rozhodla začať oficiálne vyšetrovanie bez toho, aby bolo v tomto prípade dotknuté konečné rozhodnutie.
Potrebujeme viac času, aby sme zistili, o čo v tomto prípade ide.
Belgické orgány, príjemca, ako aj tretie strany budú mať možnosť vyjadriť sa a predložiť informácie pred prijatím konečného rozhodnutia.
(NL) Vážená pani komisárka, ďakujem vám za odpoveď.
Mimochodom blahoželám k vášmu víťazstvu nad spoločnosťou Microsoft.
Aby som sa však dostala k tomu, o čom chcem hovoriť, ak tomu rozumiem správne, záležitosť sa stále rieši.
Uvažujem správne, ak nová interpretácia pravidiel štátnej pomoci na vzdelávanie bude obsahovať aj dostatočný rozmer spoločenskej dôležitosti vzdelávacích kurzov, pričom sa zabezpečí, že ak vzdelávanie poskytne pracovníkom viac možností na celosvetovom pracovnom trhu, táto pomoc na vzdelávanie nebude považovaná za významný zásah do hospodárskej súťaže?
členka Komisie. - - (NL) Ďakujem za vaše povzbudenie.
Chápete to správne, ak tvrdíte, že musíme byť veľmi ostražití pri preskúmaní usmernení štátnej pomoci, keďže by malo naozaj byť možné povoliť štátnu pomoc v prípade vzdelávania, ktoré prispieva k rozšíreniu rozhľadu európskych pracovníkov.
Preto potrebujeme poznať fakty, to znamená, že v tomto prípade sme požiadali zainteresované strany o viac informácií.
Vec: Obchod a klimatické zmeny
EÚ je, celkom správne, v popredí politického úsilia o riešenie klimatickej zmeny.
Jej úsilie je však zjavne nedostatočné.
Nemali by sme prehliadať konkurenčnú nevýhodu európskych podnikov a hrozbu presunutia výroby a straty pracovných miest. pán komisár Mandelson si zvolil prístup založený na vytváraní podnetov pre "čistý" obchod.
Uvažuje Komisia aj nad možnosťou rozšíriť opatrenia na ochranu obchodu proti, napríklad, svojim partnerom, ktorí nezavádzajú Kjótsky protokol?
Aké iniciatívy zamýšľa uskutočniť, aby riešila problém environmentálneho dampingu, a aby zabezpečila reciprocitu medzi EÚ a jej obchodnými partnermi v súvislosti s dodržiavaním environmentálnych štandardov na bilaterálnej, regionálnej a multilaterálnej úrovni?
člen Komisie. - Klimatická zmena je jednou z najväčších výziev súčasnosti. To však netreba opakovať.
Nie je to predovšetkým otázka obchodu, ale sú oblasti, v ktorých môže obchod pomôcť.
Preto si Komisia želá, aby kolo rokovaní v Dauhe umožnilo liberalizáciu environmentálneho tovaru a služieb a Komisia rovnako vidí priestor pre novú generáciu dohôd o voľnom obchode s cieľom podporiť trvalo udržateľný obchod.
Komisia má za cieľ rokovať o ambicióznom a dôkladne spracovanom rámci v oblasti klímy zavedenom po roku 2012.
Ak úspešne zahrnieme všetkých hlavných hráčov, bude to najdôležitejší krok k dosiahnutiu rovnakých podmienok pre priemysel EÚ.
Znamená to aj, že sa vyhneme presunu emisií oxidu uhličitého, presunu znečistenia z jedného miesta na druhé, ktoré by inak mohlo vyplývať z neúspechu pri dosahovaní dohody.
Naším cieľom je primeraným spôsobom zahrnúť všetkých hlavných znečisťovateľov a nie odohnať partnerov od rokovacieho stola v Bali, alebo neskôr tým, že v tejto fáze pripravíme obchodné opatrenia pre dovoz.
Radšej by sme mali riešiť problém parazitovania až keď vznikne, a iba ak naozaj vznikne.
Kvalitne navrhnutá obchodná politika môže pomôcť svetu riešiť klimatickú zmenu vytvorením bohatstva potrebného na zaplatenie za zmiernenie a úpravu potrebných opatrení.
Investície do obchodu s nízkouhlíkovým tovarom a službami môžu presadiť uplatnenie zručností a technológií ohľaduplných voči podnebiu v globálnom hospodárstve, pričom umožnia riešiť klimatickú zmenu na globálnej úrovni a nákladovo najefektívnejším spôsobom.
Nevyužitie tejto možnosti by bolo poškodením politiky klimatickej zmeny.
Nemali by sme zabúdať, že náš prístup k politike klimatickej zmeny pomohol európskemu priemyslu dostať sa na popredné miesto, pokiaľ ide o environmentálnu nízkouhlíkovú technológiu.
EÚ tak má značnú výhodu prvého kroku.
V správe pána Sterna sa jasne uvádza, že boj s klimatickou zmenou má hospodársky význam, bez ohľadu na spoločenský prospech, pretože vzniknuté náklady sú nižšie než cena za nečinnosť.
Obchodná politika môže podporovať ciele klimatickej zmeny minimalizáciou týchto nákladov, vytvorením časti potrebných finančných prostriedkov a posilnením regulačných rámcov, ktoré pomôžu investíciám a obchodu s nízkouhlíkovým tovarom, službami a technológiou.
(EL) Vážená pani predsedajúca, určite možno povedať, že pán komisár Mandelson dodržiava časový limit na otázky.
Sotva sa obmedzí na formálne odpovede.
Pán komisár, dnes sme prijali nový rámec pre uvádzanie prípravkov na ochranu rastlín na trh.
Ak tento rámec vstúpi do platnosti, vyvolá dôsledky v prvovýrobe poľnohospodárskych výrobkov a po rozšírení v európskom potravinárskom priemysle.
Môžete nám potvrdiť, že dovážané výrobky podliehajú účinnej kontrole s cieľom zistiť, či sú v súlade s prísnymi špecifikáciami platnými pre domácu výrobu?
člen Komisie. - Naozaj zohľadňujeme všetky tieto aspekty.
Rád by som však zdôraznil svoje pôvodné tvrdenie: chceme zabezpečiť najlepšiu, najvýznamnejšiu a najdôkladnejšiu dohodu na obdobie po roku 2012, akú budeme môcť.
Vyžaduje si to, aby sme vo veľkej miere presviedčali našich obchodných partnerov, rozvíjajúce sa hospodárstva, ktorým musíme vysvetliť, aby prijali podmienky dohody na obdobie po roku 2012 a dohodu podpísali. Túto dohodu veľmi potrebujeme a musí sa vzťahovať na čo najrozsiahlejšie geografické územie.
Otázka, ktorú si musíme položiť znie, akým spôsobom môžeme, alebo ako sa nám môže najúčinnejšie podariť presvedčiť rozvíjajúce sa hospodárstva, aby podpísali dohodu, ktorú chceme podporiť.
Podľa nášho názoru by bolo nielen predčasné, ale kontraproduktívne, keby sme začali využívať palicu, hrozby alebo scenár, v ktorom tí, ktorí môžu mať sklon držať sa stranou, by boli potrestaní nejakým obchodným opatrením, pretože patria do kategórie "príživníkov".
Keď nastane čas premýšľať o týchto opatreniach, potom by sme k nim pristúpili po dôkladnej úvahe a konzultácii a, samozrejme, každé opatrenie, ktoré by sme zvažovali by bolo potrebné posúdiť, a to zdôrazňujem, z hľadiska zlučiteľnosti s pravidlami WTO.
Európska únia nepodporuje alebo neprijíma žiadne opatrenie, ktoré nie je jasne a jednoznačne zlučiteľné s pravidlami WTO.
(DE) Vážený pán komisár, rád by som položil ďalšiu otázku.
Môj kolega, pán Papastamkos úplne správne tvrdí, že musíme chrániť európske spoločnosti pred znevýhodňovaním, ak sa ostatné krajiny nezúčastňujú na plnení záväzkov z Kjóta.
Sú tri možnosti: Prvá, Európska únia by mohla byť jediná, ktorá sa zaviaže pokračovať.
Táto možnosť by v našich spoločnostiach vyvolala finančné napätie a znevýhodnila nás.
Druhý možný scenár spočíva v tom, že ak sa ostatné krajiny nezúčastňujú na plnení záväzkov, ani my sa nebudeme zúčastňovať, hoci potom nebudeme schopní splniť ciele v oblasti zmeny klímy, ktoré sme si stanovili.
Tretia možnosť, ak sa ostatní nepridajú k nám v rámci plánu "Kjóto plus" alebo systému "post Kjóto", je na nás, aby sme uplatnili náležité sankcie.
Ako presne by tieto sankcie mali vyzerať?
Viete si predstaviť špecifické sankcie?
člen Komisie. - Úvahy o ďalšom postupe v prípade neúspechu blížiacich sa rokovaní, ktoré ešte ani nezačali, sú predčasné.
Je predčasné uvažovať nad vplyvom alebo dôsledkami, ak sa niektoré národy nezaviažu plniť príslušné záväzky.
Preto tvrdím, že diskusia o sankciách dnes večer je nielen predčasná, ale aj pomerne kontraproduktívna.
V Komisii prebiehajú diskusie o preskúmaní systému obchodovania s emisiami (ETS) a predovšetkým o overení pozície energeticky náročných odvetví v rámci tohto systému.
Energeticky náročné odvetvia sú v plnej miere zohľadňované v rámci nášho spoločného úsilia vypracovať kvalitnejší systém ETS. Pozícia týchto odvetví bude určite zohľadnená v súvislosti s každou prerokovávanou medzinárodnou dohodou a v súvislosti s dôsledkami európskych priemyselných odvetví, najmä energeticky náročných odvetví, ak nevytvoríme rovnaké podmienky, ktoré sa snažíme dosiahnuť v rámci našich rokovaní.
Vec: Diskusia o budúcnosti nástrojov na ochranu obchodu
Pri hlasovaní o správe o globálnej Európe 22. mája 2007, Európsky parlament prejavil svoj zámer zachovať súčasné nástroje na ochranu obchodu a odmietnuť akékoľvek oslabenie pri ich uplatňovaní.
Akým spôsobom Komisia zamýšľa zohľadniť toto stanovisko vo svojej činnosti zameranej na budúcnosť nástrojov na ochranu obchodu?
Akým spôsobom sa bude riešiť rozpor medzi tvrdeniami komisára Mandelsona o budúcnosti nástrojov na ochranu obchodu a stanoviskom Európskeho parlamentu?
Existuje dôkaz, že upravený administratívny postup viedol k obmedzenejšiemu uplatňovaniu antidampingových opatrení v rámci rôznych postupov.
Predovšetkým "záujem Spoločenstva" sa čoraz viac interpretuje v prospech dovozcov a spotrebiteľov a v neprospech priemyslu Spoločenstva.
Môže Komisia uviesť dôvody tejto úpravy pri uplatňovaní?
Môže Komisia poskytnúť akékoľvek informácie o tom, prečo neboli prijaté žiadne prípady antidumpingu v prvej polovici roku 2007?
Vec: Nástroje EÚ na ochranu obchodu
Ako Komisia hodnotí výsledky konzultácií o zelenej knihe o európskej obchodnej politike?
Ako bude znieť konečný návrh Komisie v súvislosti so skutočnosťou, že väčšina zúčastnených strán, zdá sa, nepodporuje ďalšiu liberalizáciu tejto politiky?
člen Komisie. - Komisia si váži záujem Parlamentu o preskúmanie nástrojov na ochranu obchodu (TDI) a znovu zdôrazňuje dôležitosť, ktorú prikladá stanoviskám Parlamentu v súvislosti so súčasným preskúmaním.
Očakáva správu Výboru pre medzinárodný obchod, ktorá, ako dúfa, bude čoskoro dokončená.
Komisia v súčasnosti dokončuje svoje reakciu na konzultačný proces.
Komisia uskutočnila predbežnú diskusiu, orientačnú rozpravu, pred svojím dnešným stretnutím k tejto téme.
V nasledujúcich týždňoch bude možné predložiť návrhy Rade.
Cieľom Komisie je, aby Parlament naďalej úzko spolupracoval v tejto otázke a bol o nej informovaný.
Komisia samozrejme dôkladne preskúmala všetkých, niekoľko sto reakcií, na zelenú knihu.
Cieľom je teraz informovať členské štáty a Parlament o hlavných reakciách a návrhoch, ktoré budú tiež zverejnené.
Komisia o nich bude opäť diskutovať predtým, než predloží návrhy Rade, dúfajme, v druhej polovici novembra.
Väčšina oslovených zúčastnených strán, ktoré predložili svoje stanoviská, má rovnaký názor ako Komisia, že nástroje na ochranu obchodu sú naďalej dôležité v globalizujúcom sa svetovom hospodárstve, v ktorom je nedostatok pravidiel hospodárskej súťaže dohodnutých na multilaterálnej úrovni.
Okrem toho, väčšina zúčastnených strán nemá potrebu významnej renovácie systému nástrojov na ochranu obchodu.
To isté platí pre Komisiu.
Bola však vyslovená aj požiadavka, aby boli pravidlá jasnejšie, aby sa zvýšila transparentnosť, a aby sa nástroje uplatňovali účinnejšie.
Tvrdenie, že Komisia zmenila svoj prístup k posúdeniu záujmu Spoločenstva v niektorých nedávnych prípadoch nie je jednoducho pravdivé.
Každý prípad bol preskúmaný na základe svojich technických vlastností.
V niektorých prípadoch vyvstali netypické okolnosti, ale tie boli po dôkladnej diskusii s členskými štátmi vyriešené v súlade s právnymi predpismi Spoločenstva a v rámci istej diskrétnosti, ktorú tieto právne predpisy umožňujú.
Napokon, je správne, že v prvej polovici roka 2007 neboli začaté žiadne antidampingové vyšetrovania.
Je však potrebné zdôrazniť, že antidampingové vyšetrovania sú iniciované priemyslom a nezačíname ich my.
Inými slovami, antidampingové vyšetrovanie je začaté na základe sťažností priemyslu Spoločenstva.
Počas prvých šiestich mesiacov roku 2007 neboli podané žiadne sťažnosti, ktoré by spĺňali právne požiadavky.
Je bežné, ak sa počet začatých konaní z roka na rok líši v závislosti od činiteľov, akými sú obchodný cyklus, nadmerná kapacita v tretích krajinách a odchýlenie obchodu v dôsledku opatrení na ochranu obchodu na ostatných svetových trhoch.
Počet podnetov sa tiež v posledných rokoch menil.
V roku 2003 Komisia napríklad začala celkovo iba deväť nových vyšetrovaní, prvé z nich bolo začaté koncom mája tohto roku.
Okrem toho, prvá polovica roku 2007 nasledovala po období charakterizovanom mimoriadne vysokou aktivitou koncom roka 2006.
Nakoniec by som vás rád upozornil na skutočnosť, že v septembri 2007 boli začaté dve nové antidampingové vyšetrovania v súvislosti s dovozmi z Číny. Jedno vyšetrovanie sa týkalo kyseliny citrónovej, druhé glutamanu sodného.
(DE) Vážený pán komisár, ďakujem vám za vaše pripomienky.
Transparentnosť zohráva v tomto procese dôležitú úlohu.
Kedy dostaneme hodnotenie prieskumu zelenej knihy?
Hodnotenie buď ešte nebolo vykonané, v tom prípade by ste knihu predložili bez hodnotenia, alebo hodnotenie vykonané bolo. Ja sa domnievam, že bolo, a v tom prípade je najvyšší čas, aby bolo predložené verejnosti a Parlamentu.
Po druhé, zaujímalo by ma, či sa domnievate, že je naozaj odôvodnené stanoviť nevyhnutné záležitosti bez zmeny a doplnenia základného nariadenia na základe nových zásad.
Po tretie, z akého dôvodu chcete posudzovať "trhové" a "iné ako trhové" hospodárstva na rovnakom základe?
Po štvrté, stále rozprávam o výrobe Spoločenstva, aká je vaša predstava o percentuálnej úrovni pre výrobu mimo EÚ?
člen Komisie. - Komisia vykonala predbežné posúdenie reakcií na zelenú knihu, čím vznikol základ pre našu dnešnú orientačnú diskusiu o tejto téme.
Týmto posúdením sa nám ukazuje smer pre ešte prísnejšie posúdenie, ktoré bude sprevádzať zohľadnenie Komisie a dohodu o návrhoch, ktoré chce predložiť členským štátom na základe preskúmania.
Môžem váženého pána poslanca ubezpečiť, že informácie o reakciách sú, domnievam sa, už zverejnené na internetovej stránke GR pre obchod, ale som presvedčený, že zverejníme aj jednoducho prístupnú verziu alebo prezentáciu reakcií, ktoré sme dostali v súvislosti so zelenou knihou s cieľom poskytnúť dostatočné množstvo času na úvahu o týchto reakciách predtým, než Komisia predloží svoje návrhy.
Zdá sa, že vážený pán poslanec sa už venuje niektorým návrhom Komisie, ktoré ešte neboli predložené alebo odsúhlasené Komisiou. S úctou preto usudzujem, že niektorými svojimi tvrdeniami mierne predbieha samého seba.
(LT) Otázka, ktorú by som sa rada spýtala, nadväzuje samozrejme na moje stretnutia a diskusie so zástupcami priemyslu krajiny, ktorú zastupujem, Litvy.
V podstate môžem znova zdôrazniť slová svojho kolegu: v súvislosti s liberalizáciou obchodnej politiky prevládajú obavy a kritika.
Moja otázka znie takto: ak sa nezmení situácia, ako bude Komisia reagovať?
Aké opatrenia môžeme zo strany Komisie očakávať?
Budete zohľadňovať názor predstaviteľov obchodu, alebo budú pre vás dôležitejšie iné argumenty?
člen Komisie. - Nie som si celkom istý, čo vážená pani poslankyňa myslí pod "liberalizáciou našej obchodnej politiky".
Podľa definície, obchod sa môže uskutočňovať iba vtedy, ak sú trhy otvorené a obchodné toky sa v podstate liberalizujú.
Obchod sa neuskutočňuje za zatvorenými hranicami alebo, ak sa hospodárstva zmenia na pevnosti, takže Komisia samozrejme podporuje liberalizáciu obchodu.
Preskúmanie obchodnej politiky "Globálna Európa" a stratégia, ktoré predložila Komisia a ktorú odsúhlasili členské štáty pred rokom, veľmi jasne stanovuje záujmy Európskej únie. Záujmom je zachovať otvorené trhy doma, podporovať a využívať rokovania na multilaterálnej a bilaterálnej úrovni, otvoriť zahraničné trhy a využívať účinné opatrenia na ochranu obchodu s cieľom riešiť prípady nespravodlivého obchodu alebo nespravodlivej hospodárskej súťaže.
Toto sú všetky tri piliere našej stratégie a každý z nich je rovnako dôležitý.
Preskúmanie tretieho piliera tejto trojnožky prebieha po pomerne dramatických zmenách vo svetovom hospodárstve a samozrejme v európskom hospodárstve a po poslednom preskúmaní našich opatrení na ochranu obchodu, ktoré sa uskutočnilo pred viac než 10 rokmi.
Sme zodpovední za to, aby naše opatrenia fungovali správnym spôsobom, a aby viedli ku konsenzu a podpore a solidarite medzi členskými štátmi.
Ak dôjde k oslabeniu tohto fungovania, bude zložitejšie alebo menej možné uplatňovať nástroje na ochranu obchodu.
Toto preskúmanie uskutočňujeme, pretože naším cieľom je rekonštrukcia a obnova tohto konsenzu, podpory a solidarity medzi členskými štátmi.
Pán komisár, aby sme mohli položiť ešte jednu otázku, nasledujúce dve doplňujúce otázky spojím a požiadam vás, aby ste ich zodpovedali naraz.
(EL) Vážená pani predsedajúca, k otázkam môjho kolegu pána Casparyho by som rád pridal svoju otázku o tom, kedy budeme mať prístup k hodnoteniu dotazníka o zelenej knihe.
Pán komisár, európske antidampingové a antisubvenčné opatrenia predstavujú menej než 0,45 % hodnoty celkového dovozu do EÚ.
Prečo sa potom Komisia náhli v prípade jednostranného preskúmania politiky na ochranu obchodu?
Ktorým smerom sa Komisia uberá?
Smerom k politizovaniu postupu alebo smerom k ochrane obyvateľov pred nekalými praktikami?
(PT) Vážená pani predsedajúca, pán komisár, rada by som položila otázku v súvislosti s vašimi odpoveďami.
Parlament neuznáva potrebu preskúmať nástroje na ochranu obchodu a verejnou konzultáciou sa dospelo k rovnakému záveru.
Pán komisár nevysvetlil Parlamentu ťažisko svojho návrhu, a najmä to, do akej miery sa jeho návrhy a presvedčenia zmenili na základe verejného vypočutia a stanoviska Parlamentu.
V tom tkvie podstata problému, pretože nerozumieme tomu, ak trvá na preskúmaní nástrojov, o ktorých si každý myslí, že sú užitočné a fungujú správnym spôsobom.
Tomu potrebujeme porozumieť.
člen Komisie. - Nerozumiem úplne, ktorú zmenu smerovania vážený pán poslanec myslí.
K žiadnej zmene nedošlo. Ako som uviedol, zúčastnené strany, ktoré reagovali na preskúmania a ani Komisia nedospeli k záveru, že je potrebná zásadná oprava alebo zásadná reforma.
Nie je mi teda celkom jasné, čo myslí zmenou smerovania.
Keby preskúmanie nebolo potrebné, potom sa domnievam, že v súvislosti so zelenou knihou, ktorú sme zverejnili, by sme dostali omnoho menej než 500 reakcií.
Zdá sa, že zelená kniha s viac než 500 reakciami naznačuje záujem o vykonané preskúmanie.
Pokiaľ ide o prvú otázku, nemôžem Parlamentu predložiť posúdenie, pokiaľ nebolo vypracované. Komisia svoje posúdenie ešte nevypracovala, nerozhodla o tom, aká bude jej reakcia.
Dnes sa uskutočnila plenárna diskusia a Komisia svoje stanoviská oznámi, keď predloží návrhy členským štátom.
Zároveň budú stanoviská oznámené Parlamentu. K tomu by malo dôjsť niekdy v druhej polovici novembra, čo nie je až tak ďaleko.
Pokiaľ ide o spolitizovanie, spolitizovanie týchto otázok je takmer nevyhnutné.
Ak európsky priemysel v súčasnosti zastupuje rôzne stanoviská a súperiace záujmy a, úprimne povedané, ak predkladá veľmi rozdielne konkurenčné návrhy pokiaľ ide o to, či si želá prijatie opatrení na ochranu obchodu, zobrazí sa to v pozíciách našich členských štátov.
Ak by si členské štáty namiesto toho jednoducho nekriticky vybrali cieľ a prísnu analýzu útvarov Komisie a prijali závery a opatrenia, ktoré navrhujeme, ak by boli jednoducho pripravené takto konať, potom by nedochádzalo k spolitizovaniu.
Členské štáty sú však predmetom rovnakého lobovania a rôznych konkurenčných záujmov medzi výrobcami, predajcami, distribútormi, dovozcami a spotrebiteľmi, ako sme my.
Ak majú ľudia rôzne stanoviská, o týchto stanoviskách sa musí rokovať veľmi všeobecne politickým spôsobom, prostredníctvom politického procesu, a k tomu práve dochádza.
Otázky, ktoré neboli zodpovedané pre nedostatok času, budú zodpovedané písomne (pozri prílohu).
Ospravedlňujem sa tým poslancom, ktorí čakali.
Týmto končím hodinu otázok.
(Rokovanie bolo prerušené o 19.35 hod. a pokračovalo o 21.00 hod.)
Zvýšenie cien potravín, ochrana spotrebiteľa (rozprava)
Ďalším bodom je rozprava o
otázke na ústne zodpovedanie - B6-0321/2007) týkajúcej sa zvýšenia cien potravín a ochrany spotrebiteľa, ktorú položil Joseph Daul, Lutz Goepel a Neil Parish v mene skupiny PPE-DE pre Komisiu,
otázke na ústne zodpovedanie - B6-0377/2007) týkajúcej sa zvýšenia cien potravín a ochrane spotrebiteľa, ktorú položil Luis Manuel Capoulas Santos v mene skupiny PSE pre Komisiu,
otázke na ústne zodpovedanie - B6-0378/2007) týkajúcej sa zvýšenia cien potravín a ochrane spotrebiteľa, ktorú položil Sergio Berlato, Janusz Wojciechowski, Gintaras Didžiokas a Liam Aylward v mene skupiny UEN pre Komisiu,
autor. - Vážený pán predsedajúci, mám veľkú radosť z toho, že môžem dnes večer vystúpiť a prehovoriť, pretože v súčasnosti sme v situácii, kedy sa bezpečnosť potravín stala skutočným problémom.
Dvadsaťpäť rokov bol v Európe nadbytok potravín.
V skutočnosti prijímame v oblasti poľnohospodárstva, spoločnej poľnohospodárskej politiky mnoho rozhodnutí, aby sme obmedzili výrobu s cieľom zachovať ceny, znížiť využívanie vývozných dotácií a vyvážať výrobky na svetové trhy.
Teraz sme v situácii, ktorá je úplne iná: v tomto roku sa ceny obilnín zvýšili trojnásobne; odvetvie hospodárskych zvierat má obrovský problém, pretože ich náklady na krmivo vzrástli približne o 50 % alebo 60 %. Táto situácia v nás vyvoláva mimoriadne obavy.
Pán Daul, pán Goepel a ja sme predložili túto otázku na ústne zodpovedanie, a sme radi, že pani komisárka Fischerová Boelová je dnes večer prítomná, pretože sa domnievame, že už teraz musíme využiť každú možnosť, aby sme doviezli dodatočné množstvo krmiva do Európskej únie.
Budeme musieť čeliť skutočnosti, že existujú niektoré krmivá vyrobené z geneticky modifikovanej kukurice a sóje, ktoré v súčasnosti nie je možné doviezť do Európskej únie, pretože nemajú licenciu.
Som presvedčený, že musíme túto možnosť zvážiť a musíme vytvoriť systém, prostredníctvom ktorého budeme môcť udeliť týmto výrobkom licenciu.
Za predpokladu, že budú bezpečné, mali by sme ich doviezť ako krmivo pre hydinu a najmä ošípané, ako aj pre hovädzí dobytok a dojnice, pretože potrebujeme zachovať vysokú konkurencieschopnosť nášho priemyslu.
Okrem toho musíme zvážiť situáciu supermarketov. Nezabúdajme, že sa neobávame len o ceny, ktoré poľnohospodári dostávajú za svoj tovar, ale zaujímame sa aj o to, akú cenu musí zaplatiť spotrebiteľ.
Sme svedkami toho, že napríklad z nespracovanej pšenice sa v skutočnosti vyrába iba 10 % bochníka chleba a aj napriek tomu cena bochníka závratne rastie, pretože supermarkety tvrdia, že za pšenicu musia platiť omnoho vyššiu cenu.
Musíme preto vyvinúť tlak na supermarkety, aby sme zabezpečili, že spotrebitelia platia správnu cenu.
Je úžasné, že európske poľnohospodárstvo tým získava veľmi silnú pozíciu, aby sa vyrovnalo s prekrásnym novým svetom, pretože budeme potrebovať potravinársku výrobu, poľnohospodárov a vidiek. Všetky uvedené oblasti fungujú veľmi dobre.
Ale, ako tvrdím, teraz musíme vytvoriť rovnováhu medzi odvetvím obilnín a odvetvím hospodárskych zvierat. Preto sme predložili túto otázku.
Radi by sme si vypočuli názor pani komisárky Fischerovej Boelovej.
autor. - (PT) Vážený pán predsedajúci, vážená pani komisárka, rád vás znova vidím na pôde Parlamentu.
Ako viete, pred niekoľkými mesiacmi sme boli prekvapení situáciou na trhu niektorých poľnohospodárskych výrobkov, ktorú sme nedávno predtým považovali za nemysliteľnú. Vznikol nesmierny tlak na dodávky s dôsledkami, ktoré pozorujeme.
Tento tlak postupne spôsobil závažný zmätok v odvetví chovu hospodárskych zvierat, predvídateľné dôsledky v raste spotrebiteľských cien a nezabúdajme na varovanie organizácie FAO o dôsledkoch pre potraviny v mnohých oblastiach sveta, ktoré by mohli vyplynúť z tejto situácie.
Nezabúdajme, že kým v Európe minieme 10 až 20 % príjmov domácností na potraviny, sú spoločnosti, v ktorých táto položka predstavuje 90 % príjmov a viac. Nie je zložité si predstaviť, čo by rast cien znamenal pre tieto rozsiahle populácie, ktoré už aj tak sú vo veľkej miere znevýhodnené.
Preto musíme okamžite konať a som veľmi rád, že Komisia konala pohotovo a správnym spôsobom tým, že prijala niektoré zmierňujúce opatrenia a zrušila záväzky na rok 2008 v súvislosti s vyňatím pôdy z produkcie .
Je škoda, že sme nevykonali viac.
Mohli byť pravdepodobne prijaté aj iné opatrenia bez dodatočných nákladov pre rozpočet Spoločenstva, ako napríklad podpora autorizácie platieb pomoci pre niektorých chovateľov hospodárskych zvierat, na ktorú majú nárok, a ktorí sú samozrejme dvojnásobne poškodení nielen rastúcimi cenami, ale aj tým, že sa musia vysporiadať s chorobami hospodárskych zvierat, akou je "katarálna horúčka". Domnievam sa teda, že tentoraz sme mohli vykonať trochu viac.
Najviac zo všetkého však musíme dôkladnejšie posudzovať a analyzovať situáciu, aby sme mohli rýchlo stanoviť opatrenia, ktoré z krátkodobého hľadiska, možno prijať v blízkej budúcnosti.
Prirodzene, že dôverujeme citlivosti pani komisárky a Komisie v tom, že nadviažu na naše obavy.
autor. - (IT) Vážený pán predsedajúci, pani komisárka, dámy a páni v celej Európe pozorujeme paušálne zvyšovanie cien potravín.
Vykonané prieskumy trhu ukazujú, že európski spotrebitelia radikálne menia svoje stravovacie návyky. Sú nútení zmeniť kvalitu a druh výrobkov, ktoré kupujú v dôsledku prehnane vysokých cien.
Toto zvyšovanie možno prisúdiť nadmernému počtu prechodných fáz, ktorými musia výrobky prejsť na ceste od výrobcu k spotrebiteľovi a neprimeranému zvyšovaniu, ktoré uplatňujú hlavné reťazce supermarketov.
Jedna vec je však istá: nemôžeme a nesmieme obviňovať našich poľnohospodárov, ktorí sú hlavnými obeťami tejto znepokojujúcej situácie.
Vážený pán predsedajúci a pani komisárka, domnievame sa, že teraz viac než kedykoľvek predtým musíme ochrániť európsky poľnohospodársky model s cieľom brániť národné poľnohospodárske trhy pred fluktuáciou medzinárodných cien a vytvoriť základ pre ochranu výrobných modelov a využívania územia, ktoré sú tak príznačné pre európske poľnohospodárstvo.
Vítame nedávne rozhodnutie Rady o ratifikácii návrhu zrušenia záväzkov v súvislosti s vyňatím pôdy z produkcie na rok 2008.
Týmto však nevynakladáme dostatočné úsilie na to, aby sme mohli byť spokojní so znepokojujúcou situáciou v súvislosti so zásobami pšenice a rastúcou cenou obilnín na svetových trhoch.
Potrebujeme spolupracovať s rôznymi organizáciami spoločného trhu a správne využiť tieto mechanizmy pre opätovné dosiahnutie rovnováhy trhu, ktorá by pomohla uvoľniť ceny potravín aspoň na vnútornom trhu.
V poslednej otázke sme požiadali Komisiu, aby navrhla okamžité zvýšenie kvót na mlieko najmenej o 2 - 3 % s cieľom ustáliť cenu tohto tovaru širokej spotreby.
V súčasnej zložitej hospodárskej klíme Európska únia a členské štáty majú zodpovednosť pomáhať spotrebiteľom zachovať ich kúpnu silu v oblasti potravín a zároveň ochraňovať právo našich poľnohospodárov na zisk.
členka Komisie. - Vážený pán predsedajúci, spomínam si na starú japonskú kliatbu: "Nech žiješ v zaujímavých časoch" a domnievam sa, že to je presne to, čo prežívame my.
Ako to už uviedli rečníci, v posledných šiestich až ôsmich mesiacoch sme videli raketové stúpanie cien nespracovaných surovín v odvetví poľnohospodárstva. Musím však povedať, že z historického hľadiska, k zvyšovaniu dochádza z nízkej úrovne.
Domnievam sa, že je dôležité, aby sme si to všetci uvedomili.
Tento nárast cien sa odrazí v spotrebiteľských cenách, ale v nižšej miere.
Ak môžem uviesť príklad chleba, základnej komodity, použijem nemecký príklad. Ak si vezmete cenu chleba v supermarkete alebo v obchode v Nemecku, iba 4 % ceny sa vzťahujú na cenu nákladov na pšenicu.
Ako už bolo uvedené, v mliekárenskom sektore sa očakáva niekoľko rôznych opatrení.
V 11 členských štátoch boli 1. apríla 2006 a 1. apríla 2007 zvýšené kvóty na mlieko o 0,5 %.
Osem nových členských štátov dostalo 1. apríla 2006 rezervu na reštrukturalizáciu v rozpätí od 2 % do 5 % výšky ich národnej kvóty.
V nasledujúcom roku, 1. apríla 2008, dostane 11 členských štátov k zvýšenej kvóte ďalších 0,5 %.
Okrem toho bola podporná pomoc výrazne znížená a v súčasnosti vôbec neexistujú vývozné náhrady a pomoc pri predaji, tieto možnosti sa vôbec nevyužívajú.
Komisia prijme koncom tohto roka správu o vyhliadkach trhu v mliekárenskom sektore a poskytne nám tým základ pre ďalšie diskusie o potrebe opätovného zvyšovania kvóty.
Už som tu navyše mala príležitosť jasne naznačiť zánik systému kvót na mlieko do 31. marca 2015. Rovnako som uviedla, že systém kvót je potrebné rušiť, odteraz až do roku 2015, plynulým spôsobom.
Ďalšou z uvedených možností je zvýšiť v tomto období systém kvót a budeme mať príležitosť diskutovať o tom počas kontroly stavu v nasledujúcom roku.
V sektore obilnín sú dôvody zvýšenia cien rôzne.
Aby sme sa vyhli nedorozumeniam, mala by som uviesť, že prudké zvyšovanie cien nie je spôsobené biopalivami.
V súčasnosti v Európe využívame menej než 2 % produkcie obilnín na výrobu etanolu. Dôvody sú však iné: nepriaznivé poveternostné podmienky v Austrálii, sucho v južnej Európe, záplavy v severnej časti Európy, narastajúci dopyt Indie a Číny a obmedzený vývoz Ruska a Ukrajiny.
Ďalej samozrejme dochádza k "efektu snehovej gule" vďaka veľmi silnému dôrazu na etanol zo strany Spojených štátov amerických, čo do určitej miery ovplyvňuje ceny kukurice.
Ako už bolo uvedené, Komisia reagovala: množstvo pôdy vyňatej z produkcie je pre nasledujúci produkčný rok na nulovej úrovni, takže v jeseni tohto roku a jari nasledujúceho roku sa bude siať.
Otázka, či pokračovať v tom, že sa pôda z produkcie nebude vynímať, bude predmetom diskusie počas nasledujúcej kontroly stavu.
Očakávame, že nevyňatie pôdy z produkcie by mohlo prispieť vytvoreniu 10, 12 až 15 ton zásob v závislosti od klimatických podmienok.
Okrem toho predložím kolégiu komisárov návrh Rade na pozastavenie dovozných ciel na obilniny pre nasledujúci trhový rok.
Domnievam sa, že tieto iniciatívy nám pomôžu oslabiť tlak na odvetvie chovu hospodárskych zvierat a spotrebiteľské ceny.
Sektor bravčového mäsa trápia iné problémy.
Mäsa je dostatočné množstvo, v sektore teda dochádza k nerovnováhe vstupu a výstupu, a preto sa riadiaci výbor minulý štvrtok rozhodol vytvoriť možnosť súkromného uskladnenia, ktoré, dúfam, v sektore bravčového mäsa pomôže odstrániť ťažkosti.
Existujú iné možnosti, ale domnievam sa, že by sme sa mali pokúsiť nájsť správnu rovnováhu, pretože ak máme iba predlžovať bolesť, nezískame vôbec nič.
Som teda presvedčená, že sme reagovali a mám príležitosť poďakovať Parlamentu za jeho rýchlu reakciu, aby sme mohli vyslať odvetviu poľnohospodárstva jasný a okamžitý signál týkajúci sa pôdy vynímanej z produkcie.
Vzhľadom na to, že môj čas uplynul, v záverečných poznámkach by som sa rada vrátila k otázke geneticky modifikovaných organizmov.
v mene skupiny PPE-DE. - Vážený pán predsedajúci, rada by som sa podelila o svoj čas s pani komisárkou, pretože ma zaujímajú jej stanoviská ku geneticky modifikovaným organizmom, ale budem prítomná počas celej rozpravy.
V tejto snemovni to neodznelo prvýkrát a myslím, že koniec obdobia relatívne lacných potravín je trpkou skutočnosťou. Tiež si myslím, že tento priebeh nepredpokladali v Komisii a ani na celosvetovej úrovni.
Pani komisárka uviedla niektoré dôvody súčasnej nerovnováhy v dopyte a ponuke a ja s ňou súhlasím. Počasie, klimatická zmena, dopyt rozvojových krajín a, samozrejme, biopalivá pôsobia celosvetovo.
Pani komisárka to potvrdila. Je však dôležité si uvedomiť, a v tejto snemovni to už uviedli kolegovia predo mnou, čo váš predchodca, pán Fischler, vyhlásil pri reforme SPP v roku 2003.
Sľúbil farmárom lepšie trhové ceny.
V súčasnosti možno vidíme následky týchto reforiem. Začíname ich spochybňovať pre ich vplyv na spotrebiteľské ceny.
K pozitívnemu vývoju došlo v oblasti mlieka a obilnín. Vývoj však nebol rovnako pozitívny v odvetví chovu hospodárskych zvierat, pokiaľ ide o výrobcov hovädzieho, jahňacieho, kuracieho a bravčového mäsa, o ktorom už pani komisárka rozprávala.
V súčasnosti sa pýtame na nestabilitu a na to, či je táto nestabilita v dopyte a ponuke správna.
Nedávno mi významná potravinárska spoločnosť povedala, že zákazníci supermarketov nemajú informácie o ekonomickej stránke výroby potravín, alebo nemajú o túto otázku záujem.
Začínajú si to však všímať, a to je dobrá správa. Musíme však monitorovať silu supermarketov a dohliadať na to, či zohľadňujú zvyšovanie cien, ktoré účtujú výrobcom potravín.
Rada by som v tejto súvislosti vyzvala Komisiu, pravdepodobne pani komisárku pre hospodársku súťaž, aby venovala tejto otázke dôslednú pozornosť.
Komisia tento prístup v minulosti odmietla.
Pokiaľ ide o geneticky modifikované organizmy, to je dôležitá otázka.
Problém súvisí s rozdielnymi postupmi schvaľovania Európskej únie a Spojených štátov amerických. Túto otázku potrebujeme preskúmať.
Predtým, než vyjadrím svoje stanoviská, očakávam komentár pani komisárky ku geneticky modifikovaným organizmom.
Na záver, nemôžeme prehliadať vplyv neistoty na rozvojový svet, najmä v súvislosti s trhom s obilím, kde krajiny, ktoré si nemôžu dovoliť platiť viac za potraviny, sú svedkami obrovského nárastu svojich výdavkov na ne.
V tejto snemovni si to musíme uvedomiť a zohľadniť to v našich politikách.
v mene skupiny PSE. - (FR) Vážený pán predsedajúci, pani komisárka, dámy a páni, v utorok 16. októbra počas Svetového dňa potravy, chcela Organizácia pre výživu a poľnohospodárstvo zvýšiť informovanosť verejnosti o podvýžive, ktorou v súčasnosti trpí 854 miliónov ľudí na celom svete.
Pri tejto príležitosti bola zdôraznená rastúca cena nespracovaných poľnohospodárskych surovín, najmä jej následky pre spotrebiteľov v rozvojových krajinách, o čom obšírne rozprávali moji kolegovia poslanci, ale aj jej vplyv na populácie chudobných krajín, ktoré dovážajú obilniny.
Kým v rozvinutých krajinách minieme 10 až 20 % nášho rozpočtu na domácnosť na potraviny, v menej rozvinutých krajinách tento číselný údaj predstavuje 60 až 80 % rozpočtu a nárast cien obilnín na úrovni 20 % má drastické dôsledky.
Túto situáciu zhoršuje skutočnosť, že niektoré krajiny závisia vo veľkej miere od dovozu a sú zasiahnuté fluktuáciami meny, zmenami klímy a nárastom prevozných nákladov.
Pani komisárka, čiastočne ste odpovedali, ale som presvedčená, že budú prijaté ostatné opatrenia.
Aké opatrenia zamýšľate prijať v krátkodobom a strednodobom výhľade v prípade kontroly stavu SPP s cieľom vyriešiť túto zložitú situáciu na severe a zložitejšiu situáciu na juhu a s cieľom prispieť ku globálnej rovnováhe cien potravín?
v mene skupiny ALDE. - (DA) Vážený pán predsedajúci, pani komisárka, je dôležité, aby sme sa v súčasnosti sústredili na veľmi zaujímavú situáciu, ktorej sme momentálne svedkami v súvislosti s veľmi výrazným zvyšovaním cien niekoľkých nespracovaných poľnohospodárskych surovín.
Zároveň vieme, že v oblastiach, v ktorých sa ešte zvýšenie neprejavilo, konkrétne v sektore bravčového mäsa, spôsobí veľmi nákladnú zimu pokiaľ ide o ceny potravín.
Uvedomujeme si skryté príčiny: nízka jesenná úroda, prázdne sklady kukurice atď. Nebudem sa tomu podrobne venovať.
Domnievam sa, že vzhľadom na súčasnú situáciu by sme mali viac diskutovať.
Predovšetkým by sme nemali pociťovať obavy zo súčasného rastu cien.
Už pridlho je liter mlieka lacnejší než liter koly a liter vody.
Nie je úplne rozumné, ak pripúšťame, že potraviny by nemali stáť toľko, koľko v skutočnosti stáť majú vzhľadom na dlhý čas na výrobu a mnoho pracovných hodín za výrobkami, najmä v sektore mlieka.
Je rovnako jasné, že v súčasnosti nastala v Európe príležitosť zvýšiť výrobu potravín.
Trh to od nás v podstate žiada.
Komisia ukázala správnu iniciatívu tým, že z produkcie nevyňala pôdu a samozrejme stále máme príležitosť veľmi rýchlo zvýšiť výrobu najmä v sektore mlieka.
Mali by sme pokračovať v reforme spoločnej poľnohospodárskej politiky z roku 2003 tým, že budeme znižovať podporu. Mali by sme vážne diskutovať o ďalších presunoch poľnohospodárskej pomoci smerom k politike rozvoja vidieka.
V súčasnosti máme príležitosť naštartovať v EÚ dynamickú poľnohospodársku výrobu. To znamená, že farmárom môžeme poskytnúť väčšiu slobodu než momentálne majú, aby využili súčasný vysoký dopyt.
Prirodzene a ako je zvykom, postaráme sa tiež o farmárov v horských oblastiach a menej úrodných regiónoch. To je všetko, čo potrebujeme vykonať!
Nesmieme sa však obávať nárastu cien, ale namiesto toho porozumieť a aktívne využiť situáciu, v ktorej sa nachádzame.
Vážený pán predsedajúci, v poslednom období sme v Európskej únii videli značný nárast cien základných potravín, najmä v nových členských štátoch.
Napríklad v Poľsku sa za posledné dva roky zvýšila cena chleba o 15 %, cena jabĺk o 83 % a cena zemiakov o 33 %, kým cena mlieka sa takmer zdvojnásobila.
Podobný trend je v niektorých starých členských štátoch, v Taliansku a Írsku.
Z nových členských štátov, bola svedkom zdvojnásobenia ceny obilnín, mlieka, ovocia a zeleniny aj Litva.
Na druhej strane je politika EÚ založená na obmedzení množstva poľnohospodárskej výroby a táto politika sa čoraz viac zdá byť v rozpore s potrebami spotrebiteľov.
Všetky takzvané reformy spoločnej poľnohospodárskej politiky sú založené na obmedzení výroby v rámci Európskej únie.
Reforma trhu s cukrom je silným obmedzením výroby cukru v Európskej únii, z 18 miliónov ton na 12 miliónov ton.
Reforma trhu s vínom tiež zahŕňa obmedzenie výroby.
Ostatné reformy sú tiež zamerané na nižšiu výrobu v Európskej únii.
Na druhej strane sme zaznamenali dôležitý signál.
Spotrebitelia v Európe si žiadajú viac potravín a to je dôležitý signál, že je treba preskúmať celkový cieľ spoločnej poľnohospodárskej politiky.
Musíme sa sami seba spýtať, či spôsob obmedzenia výroby a stanovenia výrobných kvót je v podstate správny, okrem iného z hľadiska záujmov spotrebiteľov, keďže sa to týka hlavne ich.
Je to o Európe, ktorá poskytuje toľko potravín, koľko si jej obyvatelia vyžadujú.
Existuje mnoho signálov, poukazujúcich na potrebu preskúmania poľnohospodárskej politiky, ktorú uskutočňujeme.
Veľmi pekne vám ďakujem.
v mene skupiny Verts/ALE. - (DE) Vážený pán predsedajúci, pani komisárka, táto diskusia sa nám vymkla z rúk.
Rozprávame o klesajúcich cenách, najnižších možných cenách, rekordných minimách už celé roky.
Všetci rečníci teraz nariekajú nad skutočnosťou rastúcich cien, nakoniec aspoň raz stúpajú, a vyzývajú na opatrenia na pozastavenie rastu cien.
Mali by sme byť šťastní, že trh funguje, s vašou pomocou.
S pomocou vašich predchodcov ale aj vďaka požiadavkám Európskeho parlamentu sa skoncovalo s niekoľko miliardovou intervenciou a stabilizáciou cien. Vyvolal sa ňou tlak, ktorý zničil trhové ceny na svetovom trhu a spôsobil ťažkosti krajinám tretieho sveta.
Konečne bol vplyv týchto okolností obmedzený a my sa približujeme trhu, vstupujeme do stavu, ktorý je zhoršovaný využívaním kukurice na výrobu palív.
Existuje mnoho ďalších dôvodov súčasného mimoriadneho dopytu na trhu.
Trh reaguje, ceny stúpajú a teraz my v Európskom parlamente, ako zástupcovia farmárov, žiadame o ich opätovné zníženie.
Počas svojich 20 až 25 rokoch v Parlamente som sa nikdy nezúčastnil na niečom takom komickom.
Preto som tlieskal pánovi Buskovi.
Z tejto situácie by sme mali mať radosť.
Samozrejme, že by sme mali dbať o tých, ktorí si nemôžu dovoliť kupovať potravu za bežné ceny.
Musíme hľadať dôvody v nespravodlivých mzdách a zavádzajúcich sociálnych politikách v každej krajine, ale nemôžeme prijímať opatrenia nato, aby sme vložili potraviny do úst chudobných na úkor farmárov, z ktorých státisíce zanechali v posledných rokoch farmárčenie.
Takáto diskusia je úplne nesprávna!
Som rád, že tu dnes môžeme diskutovať o situácii, a že máme trh, na ktorom ceny konečne rastú.
Vážený pán predsedajúci, dámy a páni, myslím, že je dôležité začať túto diskusiu, hoci, čiastočne pre to, čo nám povedala pani komisárka, ešte nechápeme problém v celom jeho rozsahu.
Rád by som pani komisárke pripomenul, že pred niekoľkými mesiacmi sme žiadali o moratórium na diskusiu o pozmeňujúcich a doplňujúcich návrhoch k SOT s ovocím a zeleninou s cieľom zastaviť a zvážiť priebeh situácie, a to, čo sa deje v súčasnosti s vínom, na základe niekoľkých bodov, ktoré by som teraz rád nastolil.
Prvý bod: rozprávame o žatvách, ktoré skončili neúspechom pre klimatické udalosti, ale neuvádzame skutočnosť, že s týmto problémom sa budeme stretávať roky, pretože ku klimatickým zmenám dochádza v Európe a celom svete.
Skutočnosť prvá!
Druhý bod: v porovnaní s rokom 1950, keď nás bolo 2,5 miliardy a každému na planéte pripadala polovica hektára pôdy, dosiahne svetová populácia do roku 2020 počet 7,5 miliardy (podľa údajov OSN) približne s 0,2 hektára pôdy na obrábanie na obyvateľa.
Rozumiem dôvodom tvrdenia pána Baringdorfa o tom, že je to dôležitý problém, ale nemyslím si, že rast, ktorého sme v súčasnosti svedkami znamená výhodu pre výrobcov.
Ak si všimneme rozdiel medzi cenou výrobku a cenou, ktorú platia spotrebitelia, vidíme, že spotrebitelia a výrobcovia platia za veľmi dlhý dodávateľský reťazec.
Je to však čiastočne z dôvodu politík vytvorených na pôde Európskeho parlamentu. Domnievam sa teda, že pani komisárka by mala dôkladne preskúmať opatrenia, ktoré sa chystáme vykonať.
Samozrejme, že bolo dôležité vrátiť neobrábanú pôdu späť do procesu pestovania, hoci dnes najviac potrebujeme dôkladnú diskusiu.
Keď bolo vytvorené Európske spoločenstvo, bolo prijaté opatrenie s cieľom splniť potravinové požiadavky obyvateľov Európy.
Dnes by sme mali prijať rovnakú politiku.
Už si viac nemôžeme dovoliť nechať pôdu neobrobenú v rámci politiky takzvaného oddelenia,, pretože to vedie k strate výroby a naše otázky nemajú význam.
Musíme sa preto pripraviť na dôkladnú diskusiu o tom, či politiky niekoľkých posledných rokov zodpovedali otázku spotrebiteľov a výrobcov, alebo naopak, či spôsobili problémy obom stranám.
Vážený pán predsedajúci, chcem sa sústrediť na situáciu v tomto rozsiahlom odvetví.
Nebudem využívať čas na podrobný opis zúfalej situácie, v ktorej sa mnoho výrobcov v tomto odvetví nachádza. Radšej sa chcem zamerať na kroky, ktoré by pani komisárka mala podľa môjho názoru vykonať s cieľom pomôcť.
Uvediem štyri alebo päť bodov.
Po prvé, domnievam sa, že pani komisárka by si mala uvedomiť, že mäkké opatrenia, ako podpora trhu, nebudú dostatočné.
Po druhé, viac ako doteraz by sa mala postaviť dlhodobému pôsobeniu na dostupnosť obilnín a na ceny nekontrolovateľného obratu na výrobu biopalív v Spojených štátoch amerických.
Ich veľmi agresívne ciele v podstate v plnej miere využívajú dovozy, ktoré v tejto súvislosti potrebujeme.
Po tretie, zásoby zrna v intervenčných skladoch sú veľmi nízke a ich podiel v porovnaní s dopytom je priam znepokojujúci. Preto je okamžite potrebné prijať opatrenia na vyriešenie tejto rovnováhy.
Po štvrté, domnievam sa, že pani komisárka musí byť v boji za rýchlejšie schválenie geneticky modifikovaných substitútov aktívnejšia.
Pri všetkej úcte pani komisárka, v mene poľnohospodárstva sa potrebujete vyrovnať zanieteniu komisárov Kyprianoua a Dimasa v ich boji proti schvaľovaniu geneticky modifikovaných organizmov.
Po piate a na záver, musíte stanoviť dolnú hranicu na trhu pre naše rozsiahle odvetvie s vývoznými náhradami okamžite rozšírenými na mäso a údeniny.
V tejto súvislosti si nie som istý, či pomoc súkromnému skladovaniu bude z dlhodobého hľadiska správnym riešením.
Vážený pán predsedajúci, najprv mi dovoľte uistiť pána Graefa zu Baringdorfa, že som rád, ak ceny pre našich farmárov konečne stúpajú, pokiaľ z tohoto stavu majú prospech farmári a nie reťazce supermarketov.
Nízky počet reťazcov supermarketov, ktoré dominujú v maloobchodnom sektore v Európe, mal až doteraz prospech na úkor našich farmárov a výrobcov.
V mojom volebnom obvode v Škótsku, výrobcovia mliečnych výrobkov dlho dostávali 0,17 GBP za liter mlieka, čo je cena nižšia než náklady na výrobu, kým na pultoch supermarketov sa mlieko predávalo za viac než 0,50 GBP.
Táto situácia viedla mnoho chovateľov dobytka v mojom volebnom obvode k ukončeniu činnosti v tejto oblasti.
V súčasnosti vidíme, že farmári dostávajú za pšenicu cenu iba o 10 % vyššiu, kým cena pšeničných výrobkov v supermarketoch sa zvýšila o 40 %.
Chcem zdôrazniť, že supermarkety využívajú fluktuáciu ceny na privlastnenie si vyšších ziskov.
Je to hanba a úplne súhlasím s pánom Parishom v tom, že by sme mali požiadať Komisiu, aby začala vyšetrovanie cenovej politiky reťazcov supermarketov s cieľom zabezpečiť spravodlivú dohodu pre spotrebiteľov a výrobcov.
(ES) Vážený pán predsedajúci, je zrejmé, že rast cien, ktoré spotrebitelia zažívajú priamo vo svojich nákupných košíkoch je dôsledkom viacerých faktorov, ale v mojom prejave sa budem venovať iba tvrdeniam pána Stevensona.
Domnievam sa, že úloha sprostredkovateľov a veľkých reťazcov maloobchodných predajcov potravín je znepokojujúca.
V mnohých prípadoch reagujú na špekulatívne tendencie, takže rast cien konečných výrobkov je v percentuálnom vyjadrení vyšší než rast cien nespracovaných surovín.
Situácia je tiež veľmi znepokojujúca pre výrobcov, ktorí sú aj vzhľadom na obrovskú kúpnu silu veľkého maloobchodného sektoru povinní znižovať svoje predajné ceny bez toho, aby boli schopní zohľadniť rast cien nespracovaných surovín alebo paliva.
Domnievam sa preto a súhlasím s predchádzajúcim rečníkom, že je dôležité, aby Komisia konala a prijímala opatrenia.
Zároveň chcem poďakovať pani komisárke za to, že prišla. Opatrenia by sa mali týkať vyšetrovaní a prijímania nevyhnutných prostriedkov s cieľom ukončiť tieto postupy, ktoré sú nespravodlivé a v mnohých prípadoch zneužívajú situáciu.
Myslím, že je načase prijať uznesenie, a že by sme mali byť schopní prijať opatrenia.
(PL) Vážený pán predsedajúci, mnoho rečníkov predo mnou vyjadrilo spokojnosť s rastom cien potravín, ale musíme sa spýtať, či túto cenu pozitívne pociťuje farmár.
Mám o to vážne obavy.
V súčasnosti mnoho malých farmárov prestáva pre politiku Komisie a Európskej únie vykonávať svoju činnosť .
Tiež sa však musíme sami seba opýtať, aký druh potravín farmári dostávajú?
Dostávajú hovädzie mäso z Brazílie, cukor z Južnej Ameriky, sliepky pochybnej kvality z Ázie. Na trh sa tak dostáva lacná potrava, ktorá nám "znižuje" ceny, ale v skutočnosti obmedzuje výrobu v Európe.
Vyvstáva táto otázka: Budeme musieť aj naďalej skláňať hlavy pred priemyselnou loby?
Prečo nemôžeme v konečnom dôsledku opäť začať podporovať európskych farmárov. V čase, keď vznikol priestor na zvýšenie tejto výroby a na zvýšenie kvót na mlieko a škrob, po ktorom je, napríklad, neustály dopyt v Poľsku a ostatných krajinách východnej Európy.
(EL) Vážený pán predsedajúci, problém s chlebom, mliekom, zemiakmi a inými potravinami, ktoré sú predmetom kolísania cien, ktoré je v niektorých členských štátoch desaťkrát vyššie než súčasná úroveň inflácie, je veľmi naliehavý, najmä pre skupiny s nízkym príjmom vynakladajúce hlavnú časť rozpočtu na potraviny.
Tento problém nevznikol znenazdajky.
Vieme, že potravinársky priemysel kontroluje niekoľko podnikov, ktoré majú vysoké zisky na úkor výrobcov a spotrebiteľov. Spotrebiteľské ceny sú mnohokrát vyššie než ceny, ktoré platia výrobcovia z dôvodu vysokého počtu sprostredkovateľov a trhového monopolu.
Z uvedeného dôvodu sa v súčasnosti zvýšil dopyt po potravinách a krmivách pre zvieratá. Obilniny a olej z repky olejnej sa využívajú pri výrobe biopalív nie pre životné prostredie, ale v rámci plánov na zisky nadnárodných ropných spoločností.
Ceny klesli a intervencia EÚ s cieľom pomôcť pestovaniu obilnín sa znížila, rovnako došlo k povinnému vyňatiu pôdy z produkcie z dôvodu SPP.
Všetky tieto faktory spolu s poveternostnými podmienkami výrazne znížili zásoby a výrobu EÚ.
Obchod a priemysel však túto situáciu využili na úkor farmárov a spotrebiteľov.
Preto ceny potravín a krmiva pre zvieratá stúpli.
Tento nárast zhoršil postavenie pracujúcich, zvýšil počet podvyživených ľudí a viedol k bankrotu malých a stredne veľkých fariem s hospodárskymi zvieratami.
Grécki farmári s hospodárskymi zvieratami sú zúfalí, prijímajú opatrenia s cieľom žiadať o výraznú pomoc, aby mohli prežiť.
Rozhodnutie Rady ministrov z 26. septembra o zrušení povinného vyňatia pôdy z produkcie, pozastavení ciel na dovážané obilniny a ostatných opatreniach, ktoré ste uviedli, pani komisárka, čiastočne pomôže v tejto situácii, ale problém nevyrieši.
Rozhodnutím sa navrhujú polovičné opatrenia, ktoré sú samé osebe nedostatočné.
Je potrebné prijať dôkladné opatrenia s cieľom zvýšiť zásoby krmiva pre zvieratá, zaviesť kontroly cien, zakročiť proti kartelom a zabrániť špekuláciám.
(DE) Vážený pán predsedajúci, pani komisárka, dámy a páni, som veľmi rada, že dnes prebieha táto rozprava s pani komisárkou.
S rastom cien komodít ľudia opäť venujú viac pozornosti poľnohospodárstvu.
Na jednej strane, ako to uviedla pani komisárka a niektorí rečníci, tento stav je dôsledkom dopytu tretích krajín a na druhej strane vyplýva z nízkej úrody v tradičných poľnohospodárskych vývozných krajinách ako Austrália a Nový Zéland.
Preto je dôležité mobilizovať všetky zdroje, ktoré v Európe máme.
Počas svojej návštevy Rumunska som vypočítala, že najmenej tretina obrábateľnej pôdy sa nevyužíva, a nikdy sa nevyužívala.
Vo svojich členských štátoch máme významné zdroje.
Prvým krokom by určite bolo nenechávať pôdu naďalej nevyužitú.
Ako už bolo uvedené, ako farmárka som úprimne presvedčená, že prvou prioritou by mala byť výroba zdravých potravín, druhou prioritou by mala byť výroba krmiva a treťou výroba energetických surovín.
V skutočnosti sa však domnievam, že mierny nárast ceny v prospech našich farmárov nijakým spôsobom nespôsobuje upravenie ceny, ktorá by nahradila straty za posledné desaťročia.
Ako mnoho rečníkov uviedlo, my možno dostávame o 10 % viac v cenách základných surovín, ale maloobchodníci túto cenu v niektorých prípadoch zvyšujú o 40 % až 50 %.
Myslím napríklad na maslo a nezdá sa mi to spravodlivé.
Jednou z reakcií nás, farmárov, by bolo lepšie sa zoskupiť do výrobných družstiev, uzatvoriť výrobné zmluvy s cieľom dostať sa do priameho kontaktu s monopolnými maloobchodníkmi s potravinami.
(HU) Táto rozprava už zase jasne dokazuje rôznorodosť názorov v tomto Parlamente.
Súhlasím s pánom Stevensonom najmä v tom, že tento rast cien vyvoláva veľmi malý rast príjmov farmárov v porovnaní so sektorom obchodu, reťazcami supermarketov a trhovými špekulantmi, ktorí si privlastňujú leví podiel.
Ďalším problémom je obrovský zisk producentov obilnín, kým producenti dobytka budú v značnej miere stratoví.
Došlo k neudržateľnej situácii: v rámci spoločnej poľnohospodárskej politiky sú niektoré odvetvia zanedbávané, iné podporované a tento rast cien spôsobuje ešte rozsiahlejšie zhoršovanie stavu zanedbávaných odvetví, kým prosperujúce odvetvia ešte viac zbohatnú.
Súhlasím s pánom Graefom zu Baringdorfom v tom, že rast cien je vývoj správnym smerom, ale pýtam sa, kto na tento rast cien doplatí?
Tieto protiklady stále narastajú a deformácie spoločnej poľnohospodárskej politiky sa nanešťastie prehlbujú a zhoršujú.
Musíme od základu preskúmať spoločnú poľnohospodársku politiku, pretože postupné intervencie majú iba kozmetický charakter.
Spoločná poľnohospodárska politika nemôže fungovať správne, pokiaľ produkcia dobytka, vína, zeleniny a ovocia, bravčového mäsa a hydiny budú zanedbávané sektory.
Ďakujem.
(ES) Vážený pán predsedajúci, ako som sa vyjadrila minulý mesiac počas rozpravy v Parlamente o zrušení vyňatia pôdy z produkcie, ktorá prebiehala tesne pred polnocou, rast poľnohospodárskych cien by mal viesť k dôkladnej diskusii o smerovaní spoločnej poľnohospodárskej politiky.
Čoskoro dostaneme na stôl oznámenie Európskej komisie o "stave kontroly" SPP. Obávam sa však, že výkonní pracovníci nebudú v tomto oznámení dostatočne statoční, aby uznali, že za liberalizáciu trhov sa tiež platí, a že túto cenu začínajú v súčasnosti platiť európski farmári a spotrebitelia.
Mnoho poslancov tohto Parlamentu stále podporovalo odstránenie opatrení na riadenie trhu a prispelo k vytvoreniu negatívneho obrazu, ktorý si európski spotrebitelia vybudovali v súvislosti s SPP.
Ako som uviedla na poslednom plenárnom zasadnutí, rada by som sa dozvedela, ako vysvetlíme občanom, že takmer nemáme nástroje na kontrolu tohto rastu poľnohospodárskych cien v Európskej únii.
Tiež by bolo zaujímavé spýtať sa Európskej komisie na odhad budúcich nákladov európskych občanov na tento rast cien potravín a na porovnanie týchto nákladov s nákladmi každého občana na spoločnú poľnohospodársku politiku.
Okrem toho by som sa naozaj rada dozvedela, či občania v konečnom dôsledku budú mať v nasledujúcich rokoch prospech z liberalizácie trhov a drastických znížení priamej pomoci, ktorými európski farmári tak trpia.
Uvediem štatistické údaje, ktoré pokladám za veľmi dôležité: pred vytvorením SPP, v roku 1961, boli ceny nespracovaných surovín na výrobu krmiva pre zvieratá dvakrát vyššie než ceny, ktoré farmári platili o 20 rokov neskôr.
Spoločná poľnohospodárska politika zaručovala dodávky nespracovaných surovín za prijateľnú cenu a zároveň európski spotrebitelia mali úžitok zo spravodlivej ceny základnej komodity.
V mojej krajine, v Španielsku, vnímame rast cien takých základných potravín akou je mlieko.
Domnievam sa, že ministri hospodárstva a financií európskych vlád by sa mali v súčasnosti viac venovať dôsledkom, ktoré tento nárast bude mať na infláciu v ich krajinách.
(ES) Vážený pán predsedajúci, pani komisárka, všetci prítomní dnes večer si uvedomujeme všetky príčiny rastu cien obilnín a nespracovaných surovín.
Hoci ste nám poskytli niektoré kvalitné úvahy o príčinách, sú ďalšie otázky, okolo ktorých ste prechádzali po špičkách.
Vzhľadom na to, že nám v novembri predložíte vaše návrhy o "stave kontroly" SPP, rada by som vám teraz povedala svoj názor a vyjadrila nádej, že v tomto "stave kontroly" analyzujete to, či SPP je v súlade s novými požiadavkami globálneho trhu. Som totiž presvedčená, že jednou z hlavných príčin obmedzení európskej produkcie bol nedostatok predvídavosti odborníkov Spoločenstva.
Musíme preskúmať súčasnú politiku mimoriadne obmedzených zásob.
Ako už bolo uvedené, intervenčné sklady Spoločenstva by mali predstavovať bezpečnú sieť na zabezpečenie dodávok v období, ako je toto, ale dodávky sa nekonajú a sklady Spoločenstva sú prázdne.
Pani komisárka, veľmi sa obávam dôsledkov rastu cien krmiva pre zvieratá na európsky chov dobytka, keďže súčasná situácia veľmi negatívne vplýva najmä na malé a stredne veľké farmy.
Vážený pán predsedajúci, je to veľmi dobre načasovaná rozprava.
Všetci vieme, že ceny obilnín sa dramaticky zvýšili a poznáme dôvody.
Pani komisárka, je to naozaj tak, že potrebujeme a závisíme od dovozov obilnín a substitútov z krajín mimo Európske únie, najmä zo Spojených štátov amerických.
V tejto súvislosti sa obávam, že prijatie rozhodnutia o nových druhoch obilnín, ktoré sa majú schváliť trvá príliš dlho.
Uvedomujem si, že to nie je nevyhnutne chyba Komisie.
Je to chyba národných vlád, pretože oni sa nemôžu dohodnúť.
Budete musieť prijať rozhodnutie a ja som presvedčený, že ho prijmete čo najskôr.
Naliehal by som na rýchlejšie schválenie nových druhov obilnín, o ktorých sa uvažuje.
Keďže cenové vstupy rastú, náklady sa nevyhnutne prenesú na spotrebiteľa.
Na túto situáciu sa nikto neteší, ale musíme sa postaviť tvárou v tvár sile supermarketov.
Pána Graefa zu Baringdorfa poznám približne 19 rokov, od svojho príchodu do tohto Parlamentu.
Musím povedať, že niekedy pochopí situáciu správne, inokedy nie. Tentoraz sa mýli.
Nenamietam voči rastúcim cenám, pokiaľ sa cena odrazí na strane výrobcu, spracovateľa a spotrebiteľa.
Musíme vyriešiť nielen túto otázku, ale aj využitie geneticky modifikovaných obilnín.
Do Európskej únie dovážame potraviny, aby naši spotrebitelia nakupovali v našich obchodoch a nemáme predstavu o spôsobe ich výroby.
Tieto dovážané suroviny nemožno vystopovať.
Mohli byť vyrobené akýmkoľvek spôsobom.
Túto otázku musíme riešiť.
Veľké množstvo mäsa z Brazílie, aby sme spomenuli jednu krajinu, o ktorej sme diskutovali, sa určite produkuje s využitím geneticky modifikovaných obilnín.
Ako spoznáme rozdiel?
- (FR) Vážený pán predsedajúci, pani komisárka, dámy a páni, rada by som zagratulovala autorom tohto uznesenia a vyjadrila im svoju podporu.
Rastúca cena obilnín, a tým aj potravín, vyjadruje vo všeobecnosti súčasnú závislosť Európy od nestálosti svetových poľnohospodárskych trhov.
Prijať túto situáciu by znamenalo prijať skutočnosť, že spotrebitelia sa stávajú nástrojom stabilizácie počas fázy korekcie na týchto trhoch.
Prijať túto situáciu by tiež znamenalo poprieť vplyv veľkých supermarketov, ktoré 40 rokov prispievali ku klesajúcemu trendu cien pre farmárov, kým ceny potravín pre spotrebiteľov zostali rovnaké, alebo rástli.
Veľké supermarkety by mohli a mali využiť nadmerné marže na zmierňovanie rastúcich nákladov nespracovaných poľnohospodárskych surovín v čase krízy, ktorú v súčasnosti prežívame.
Je zrejmé, že to tak nie je.
Veľké supermarkety pokračujú v zneužívaní svojho dominantného postavenia a Komisia musí v súčasnosti naliehavo diskutovať o tejto otázke, aby sa z európskych spotrebiteľov nestali rukojemníci nespravodlivého a nebezpečného systému.
členka Komisie. - Vážený pán predsedajúci, pokúsim sa odpovedať na niektoré nastolené otázky.
Najprv chcem vyjadriť súhlas s tými, ktorí pokladajú súčasné fungovanie trhu a reforiem, ktoré prijímame, za správne a veľmi uspokojivé.
Bolo to cieľom celého nášho úsilia o reformu odvetvia poľnohospodárstva, takže teraz môžu farmári reagovať na trh. Z hľadiska farmárov to je to, čo chceme naozaj dosiahnuť.
Je tiež dôležité si uvedomiť, že rast cien nie je európsky, ale celosvetový jav, a preto je pre nás veľmi zložité prijať určité opatrenia.
Rada by som reagovala na návrh zaviesť vývozné náhrady.
Domnievam sa, že by to mohlo vyslať nesprávny signál pre sektor v súvislosti s pokračovaním vo výrobe, a tým zvýšiť jeho snahu až natoľko, že budeme svedkami rastu cien. Týka sa to najmä sektora bravčového mäsa.
Tlak na ceny bude existovať dovtedy, pokiaľ bude existovať nadprodukcia v porovnaní s dopytom.
Vidíme, že v prípade ošípaných ceny klesajú. Vieme, že je to časť cyklu a rovnako vieme, že v jeseni vždy vznikne tlak na ceny bravčového mäsa.
Dovoľte mi spomenúť biopalivá, ktoré v rámci povinných cieľov predložených Komisiou 10. januára 2007 budú tvoriť 10 % nášho odvetvia prepravy palív do roku 2020.
Nikdy sme neplánovali, že tieto biopalivá budú vyrábané výlučne v Európe.
Budeme potrebovať dovoz. Je však veľmi dôležité začať s výrobou prvej generácie, a povzbudiť tak naše výskumné inštitúcie, aby sa pokúsili nájsť zlatú strednú cestu pre druhú generáciu, ktorá nebude vyrábaná výlučne alebo hlavne z obilnín, ale zo slamy, odrezkov dreva a odpadu z bitúnkov.
Máme preto potenciál, a odhadujeme, že do roku 2020 bude 20 % až 30 % biopalív pochádzať z druhej generácie. Možno bude situácia lepšia, ak investujeme do výskumu.
Pokiaľ ide o geneticky modifikované organizmy, môžem vás ubezpečiť, že Komisia si je vedomá problému asynchrónnej autorizácie.
Dôsledky je možné vidieť v nedávno uverejnenej správe Generálneho riaditeľstva pre poľnohospodárstvo, ktorú môžete nájsť na internete, a ktorá obsahuje tri rôzne scenáre.
Komisia v súčasnosti zvažuje najlepšie riešenie situácie bez toho, aby akokoľvek ustúpila z vysokých požiadaviek nášho posudzovania rizika s ohľadom na životné prostredie a ľudské zdravie.
Dôležité výsledky boli dosiahnuté pri skrátení procesu, alebo časového horizontu, času potrebného na autorizáciu geneticky modifikovaných organizmov.
Rada by som uviedla iba jeden príklad, nedávny záväzok Európskeho úradu pre bezpečnosť potravín uskutočňovať kontrolu úplnosti do šiestich týždňov v porovnaní s oveľa dlhším obdobím predtým.
Očakávam tiež, že silnejšia podpora zo strany členských štátov pomôže Komisii v ďalšom skrátení časového horizontu procesu autorizácie.
