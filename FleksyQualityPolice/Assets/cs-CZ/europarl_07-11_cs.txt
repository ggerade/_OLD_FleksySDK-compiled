Zpráva usiluje o to, aby nejen spotřebitelé, ale i malé a střední podniky, které nakupují nebo předávají přeshraniční služby, mohly mít užitek z přídatné právní jistoty, jednoduchosti a snížení nákladů.
Jsem přesvědčena, že evrospká normalizace je klíčem k úspěchu pro malé a střední podnikatele a řemeslníky, proto pokládám zavedení evropských norem na úrovni Evropské unie za prostředek podpory bezpečnosti služeb a zaručení spotřebitelských práv, pokud jde o přeshraniční služby pokytované členskými státy.
Jakmile spotřebitelé pocítí nejistotu, pokud jde o bezpečnost a kvalitu služeb, mají tendenci vytvářet si psychické bariéry vůči zahraničním dodavatelům, které je odrazují od využívání přeshraničních služeb.
Pokud má spotřebitel negativní zkušenost, tak se to často neprávem odrazí na všech zahraničních poskytovatelích služeb.
Spotřebitelé mají možnost vyřešit si problémy vznikající převážně v důsledku odlišných postupů, které se uplatňují v jednotlivých členkých státech v síti evropkých spotřebitelských center ECC-Net a síti pro mimosoudní řešení přeshraničních stížností v odvětví finančních služeb Fin-net.
V případě, že má spotřebitel dostatek informací o svých právěch v rámci vnitřního trhu, ale marně se snaží je uplatňovat v jiném členském státě EU, mu může pomoci systém SOLVIT.
Vážení kolegové, oceňuji, že středem pozornosti i této zprávy jsou především spotřebitelé, protože právě oni jsou základním a důležitým prvkem vnitřního trhu.
Naším společným cílem proto musí být vytvoření takových podmínek po spotřebitele, aby cítili při nákupu v jiné zemí stejnou důvěru, jako když nakupují doma.
(CS) Vážený pane předsedo, ačkoli Smlouva o založení EU garantuje občanům bezbariérový přístup ke službám za hranicemi své země, jen hrstka poskytovatelů a spotřebitelů tuto výhodu společného trhu využívají.
A tak kvůli nízké konkurenci zůstávají služby v pohraničí dražší a ne vždy dobře dostupné v porovnání s vnitrozemím.
Průzkumy ukazují, že na vinně nejsou jazykové bariéry, ale problematický právní rámec.
Ne vždy je totiž jasné, kdy se používá právo země původu a kdy domovské.
Bohužel propásli jsme díky odpůrcům principu země původu možnost toto lépe definovat už ve směrnici o službách.
Také tuto zprávu provází tady ve Štrasburku téměř panický strach zmínit princip země původu, a to nehledě na fakt, že poskytovatelé celé řady profesí nemusejí znát právo sousední země pro poskytování přeshraničních služeb.
Brzy budeme znát judikatury, které ukončí spory o tom, kdy se ochrana spotřebitele řídí podle práva domovské a kdy hostitelské země.
V této situaci považuji zprávu Lehtinena za velký přínos. Jsem totiž toho názoru, že máme definovat obecné povinnosti poskytovatelů založené na dohodě o evropských standardech chování.
Souhlasím, že povinnosti poskytovatelů soukromých i veřejných služeb mají být stejné, pokud jde o ochranu spotřebitele.
A také podporuji financování síťové komunikace mezi členskými státy, která umožní jak efektivní dozor, tak i rozvoj mimosoudních řešení sporů.
Evropským občanům, paní komisařko, dlužíme hodně, pokud jde o podmínky pro volný pohyb služeb přeshraničně.
Tato zpráva je jednou ze splátek na tento dluh.
Evropský parlament dává politickou legitimitu Komisi určit jasně povinnosti pro poskytovatele nehledě na jejich původ.
Zpráva kolegy Lehtinena je dobrou vizitkou práce Výboru pro vnitřní trh a ochranu spotřebitele.
členka Komise. - Vážený pane předsedající, velmi pozorně jsem poslouchala diskusi o zprávě Parlmentu o povinnosteh pokytovatelů přeshraničních služeb.
Ráda bych poděkovala váženým poslancům za jejich připomínky.
Nyní mi dovolte zdůraznit několik klíčových bodů.
Za prvé, Komise podporuje cíl zprávy, o které bude Parlament zítra hlasovat.
Skutečně nás znepokojuje, že spotřebitelé vnitřnímu trhu se službami dostatečně nedůvěřují.
Dovolte mi zdůraznit, že jako komisařka pro informační společnost považuji tento nedostatek důvěry v internetový obchod za skutečně velmi závažný a budeme se jím muset zabývat.
Z druhé, jak jsem již říkala, Komise už podnikla několik iniciativ, jejichž cílem je současnou situaci napravit.
Zmínila jsem směrnici o službách a revizi spotřebitelského acquis - ta je, mimochodem, jednou z klíčových priorit mé kolegyně, komisařky Kunevové.
Chtěla bych poznamenat, že jsme za podporu Parlamentu velmi vděční a chtěli bychom Parlament povzbudit, aby i nadále přispíval k reviznímu procesu, a byli bychom rádi, kdybychom co nejdříve mohli spolu s Parlamentem přinést výsledky.
Co konkrétně plánujeme navrhnout pro příští týdny a měsíce?
Nejdříve bude začátkem října na webové stránce Komise zveřejněn přehled reakcí na diskusi.
Následně se uskuteční hodnocení vlivu, od kterého se pravděpodobně odvine návrh Komise v druhé polovině roku 2008.
Určitě to bude zajímat ty poslance, kteří se tímto problémem důkladně zbývali.
Za třetí, Komise souhlasí s názorem, že je potřeba prosazovat bezpečnostní aspekty služeb, protože je velmi důležité lépe zajistit zdravotní a fyzickou bezpečnost služeb poskytovaných na vnitřním trhu.
Společně s členskými státy budeme věnovat pozornost možným nedostatkům vnitrostátních systémů nebo potřebnému prosazení hodnocení.
Budeme podporovat vzdělávání spotřebitelů a iniciativy pro zvyšování povědomí.
Usnadníme přístup k existujícím informacím o nehodách a zraněních spojených s bezpečností služeb nabízených spotřebitelům a jeden z velmi důležitých faktorů, který zdůrazňovalo více poslanců, se týká kolektivní nápravy.
Komise provádí studie a rokuje se zainteresovanými stranami ve snaze posoudit, jaké jsou možnosti pro iniciativy v tomto směru, nicméně jedna věc je jistá, a to bych ráda zdůraznila - nebude to nic ve stylu hromadné žaloby, jaká se používá v USA.
Nakonec bych ráda poděkovala zpravodaji za jeho práci a Parlamentu za to, že tuto otázku nebere na lehkou váhu.
Jsme si jisti, že parlamentní zpráva nám pomůže v naší příští práci při hájení zájmů spotřebitelů.
Paní komisařko, opravdu velmi pěkně vám děkuji za zajímavou rozpravu, v níž více než 50 % řečníků tvořily ženy, a přesně tak to má být.
Rozprava je ukončena.
Hlasování se bude konat ve čtvrtek 27. září 2007.
Písemná prohlášení (článek 142)
Účinnost a spravedlnost v evropských systémech vzdělávání a odborné přípravy (rozprava)
Dalším bodem jednání je zpráva pana Tomáše Zatloukala o účinnosti a spravedlnosti v evropských systémech vzdělávání a odborné přípravy, kterou předkládá jménem Výboru pro kulturu a vzdělávání.
člen Komise. - Vážená paní předsedající, úpřímně vítám tuto iniciativu Parlamentu prohlubovat odkaz oznámení, které jsme v souvislosti s tímto tématem přijali minulý rok.
Vaši zprávu jsem četl s velkým zájmem a teď jsem si poslechl i pana Zatloukala, kterému chci srdečně poblahopřát, protože si myslím a cítím, že jsme partnery jak v této záležitosti, tak v této rozpravě i v úsilí zlepšovat současnou situaci.
Teď bychom si mohli poslechnout výčet socioekonomických výzev, před kterými stojíme jednotlivě, kolektivně, společně, ale i argumetny o významu investic - lepších investic, vyšších investic - do politiky vzdělávání a odborné přípravy.
Myslím si, že politika vzdělávání a odborné přípravy tvoří základ našeho úsilí vytvořit prosperující a soudržnější evropskou společnost.
Všechny evropské vzdělávací systémy jsou poznamenané nerovností ve vzdělávání, která odráží nerovnost ve společenském a hospodářském životě.
Paradoxní funkce vzdělávání a odborné přípravy v souvislosti s touto nerovností spočívá v tom, že právě ony ji velmi často živí.
Ale někdy jsou jediným prostředkem, kterým se dá nerovnost zmírnit.
V celé Evropě je proces modernizace systémů vzdělávání a odborné přípravy poháněn hledáním větší účinnosti ve smyslu účinnosti nákladů.
Myslím, že je to skutečně potřebné, to je samozřejmé, ale často se setkávám s mylným úsudkem, že účinnost a rovnost se navzájem vylučují.
V rámci našeho závazku pomáhat členským státům zlepšovat svoje systémy vzdělávání a odborné přípravy jsme v oznámení Komise ukázali, že rovnost a účinnost nemusí být na úkor jednoho či druhého, ani na úkor kvality.
Účinnost a rovnost se ve skutečnosti navzájem umocňují.
Myslím, že toto je nejdůležitější odkaz celého oznámení.
Vaše zpráva klade silný důraz na potřebu účinných a na rovnosti založených evropských systémů vzdělávání a odborné přípravy jako podmínky pro dosažení nejen hospodářského růstu, ale i sociální soudržnosti.
Mimořádně mě těší vaše naléhání na potřebu vyvinout účinné a spravedlivé politiky pro celý proces nepřetržitého celoživotního vzdělávání a na potřebu investovat do vzdělání včas, protože investování do kvalitního vzdělávání a péče o děti v útlém a předškolním věku se ukazuje jako nejúčinnější způsob jak přerušit bludný kruh znevýhodnění.
Všiml jsem si, že potvrzujete naše slova, že časné dělení žáků podle prospěchu má škodlivý dopad na účinnost a spravedlnost.
A přirozeně velmi zdůrazňujete potřebu rozvoje kultury hodnocení s cílem rozvinout účinné dlouhodobé politiky a vytvořit politiky založené na důvěryhodných údajích.
Vaše iniciativa nám pomůže vyvinout strategie celoživotního vzdělávání postavené na zásadách spravedlnosti, přístupnost pro všechny, integrace a sociální soudržnosti.
V plné míře ji zohledníme v našich připravovaných iniciativách v oblasti vzdělávání a odborné přípravy, zejména v návrhu společné zprávy za rok 2008 o realizaci našeho pracovního programu a našich úvahách o budoucnosti a také v zelené knize o souvislosti mezi vzděláváním a migrací, v níž bude ústředním tématem nerovnost.
Doufáme, že oznámení předložíme na jaře budoucího roku.
zpravodajka stanoviska Výboru pro práva žen a rovnost pohlaví. - (DE) Vážená paní předsedající, otázka zní: Proč hovoříme o rovnosti nebo nerovnosti, když vysokoškolského vzdělání dosahuje více žen než mužů?
Znamená to, že máme stejné možnosti vzdělávat se a také jich využíváme, ale tam záruka rovnosti příležitostí končí.
V odborné přípravě při využívání nabytých vědomostí jsou ženy i nadále diskriminovány, což znamená, že v systémech vzdělávání a odborné přípravy rovnost stále ještě chybí.
Proto je nezbytné, abychom zohlednili například ženy, které jsou už matkami a zároveň studují, abychom požadovali mimořádně flexibilní organizaci studia a abychom prosazovali a podporovali přístup mladých žen ke vzdělání, zejména mladých žen z odlehlých regionů a ze zranitelných skupin, jakými jsou imigrantky a ženy z etnických menšin, protože právě tady se setkáváme se závažnými odchylkami a nerovností.
S tím je třeba začít už v předškolním a školním věku a následně pokračovat až po odborné vzdělávání.
Když dovolíte, budu pokračovat po krátké přestávce.
jménem skupiny PPE-DE. - (HU) Děkuji, paní předsedající.
Budu mluvit maďarsky.
Pane komisaři, minulý týden jsem se jako zástupce Výboru pro kulturu a vzdělávání zúčastnil konference v Lisabonu s názvem Hlasy mladých - v ústrety rozmanitosti ve vzdělávání, kterou zorganizovalo portugalské předsednictví.
Bylo velmi dojemné poslouchat mladé lidi, kteří žijí s různými fyzickými poruchami a poruchami učení, jak hovoří o svých zkušenostech ze školy.
Jejich příběhy měly jedno společné: každý z nich potvrdil, že kdyby se byli mohli zúčastňovat školních aktivit po boku svých zdravých vrstevníků, nebyli by posuzováni na základě svých poruch, ale na základě svých schopností a osobnostních charakteristik.
Je nezbytné začlenit zdravotně postižené děti do běžného vzdělávacího procesu, v němž přicházejí do každodenního styku se zdravými vrstevníky, aby je později společnost lépe akceptovala a přijímala i v dospělosti.
Když jsou děti od útlého věku zvyklé na společnost dětí s nějakým druhem zdravotního postižení a zvyknou si na to, že je musí respektovat jako rovnocenné partnery a možná i na to, že je jim třeba pomoci, potom je velká šance, že budou prokazovat více pochopení a empatie vůči postiženým spoluobčanům v dospělosti.
Zpráva, kterou máme před sebou, se do velké míry věnuje otázkám integrace, které jsou spojeny se společenskými rozdíly.
Jsem přesvědčen, že podobně jako ve výše zmiňovaném případě je důležité, aby se sociálně znevýhodněné děti mohly formou přístupnou všem zúčastňovat vzdělávání na různých stupních společně s ostatními dětmi.
Abychom toho dosáhli, jsou potřebné dvě věci.
První je technologický pokrok a odstranění bariér.
V tomto ohledu středoevropské a východoevropské členské státy dalece zaostávají: školy, školní prostředí, doprava, dokonce i nemocnice a další instituce, například veřejné instituce, všechny jsou pro lidi na vozíčku nepřístupné.Druhou záležitostí, a ta bude trvat déle, je potřeba změnit přístup na straně rozhodujících činitelů, kteří musí vzít na vědomí, že vzdělávání přístupné všem je prvním klíčovým stadiem v procesu, jenž vede ke společenské akceptaci a integraci.
Na závěr mi dovolte říci, že i sport je důležitým nástrojem výchovy a společenského vlivu, protože společenské rozdíly a rozdíly v životním stylu se ve sportu ztrácejí; jediné, na čem záleží, je talent, odhodlání a snaha.
Tělesná výchova na školách a sport výrazně přispívají k posílení důležitých společenských hodnot, jakými jsou solidarita a vzájemná úcta.
Proto považuji za důležité, aby se při diskutování o kvalitě, účinnosti a rovnosti vzdělávání a odborné přípravy v tomto Parlamentu nezapomínalo na význam tělesné výchovy a její kvality, účinnost a rovnosti.
Kromě toho se musíme postarat o to, aby se v tomto ohledu většinově prosazovala forma výchovy a vzdělávání přístupná všem.
Blahopřeji zpravodaji a děkuji vám za pozornost.
jménem skupiny PSE. - (DE) Vážená paní předsedající, právo na neomezené vzdělávání, tedy právo na přístup ke vzdělání, je zakotveno v Listině základních práv, avšak stále to je nepostačující a stále se v praxi dostatečně neuplatňuje.
Velké výkonnostní rozdíly mezi vzdělávacími systémy v EU se odrážejí v rozdílech ve stupni hospodářského a sociálního rozvoje.
Vzdělávací systémy musí být účinné, spravedlivé, a především neomezeně přístupné.
Účinnost se musí prosazovat a vyzdvihovat od předškolního stupně, na školách a také v systému odborného vzdělávání.
Vyšší školství by si bezpodmínečně mělo zvyknout na jistou míru flexibility, aby mohlo pružně reagovat na hospodářské a sociální změny, protože je to jediný způsob, jak si vytvářet konkurenční výhody.
Klíčovými aspekty jsou multidimenzionalita, kvalita a spolupráce se soukromým sektorem, spolu s podporováním výzkumu a vývoje.
Nesmíme však vzdělávat lidi jen proto, abychom hospodářství zásobili kvalifikovanými pracovníky.
Vzdělání obohacuje osobnost jednotlivce a je nezbytným předpokladem života v sociální soudržnosti.
Podporuje osobní rozvoj a sebeúctu a to je přinejmenším stejně důležité jako pracovní školení, odborná příprava nebo školení podnikatelských zručností.
Potřebujeme se dopracovat k takovému stavu, v němž by učitelé i všichni studenti dostávali kvalitní vzdělání, a zejména měli příležitost zlepšovat se a flexibilně se rozvíjet, protože v této oblasti jsme už několik desetiletí v těch samých kolejích.
Tak nemůžeme pokračovat!
Tvrzení, že vzdělávací politika by měla být výhradní záležitostí členských států, je zjednodušování.
Toto tvrzení je pravdivé jen částečně.
I evropská vzdělávací oblast se společným cílem, konkrétně s lisabonskými cíli, potřebuje na dosažení efektivnosti a rovnosti společný přístup.
jménem skupiny ALDE. - (LT) Dámy a pánové, vzdělávání je neoddělitelnou součástí evropského sociálního rozměru, protože odhaluje význam solidarity, rovnosti příležitostí a sociálního začlenění.
Všichni obyvatelé musí získat vědomosti a dovednosti, které se od nich požadují, a neustále je aktualizovat.
Navíc je třeba přihlížet ke zvláštním potřebám lidí, kteří jsou na pokraji vyloučení ze společnosti.
Evropská unie nereguluje rozvoj vnitrostátních vzdělávacích systémů přímo, ale má na něj významný dopad v první řadě díky společným cílům Evropské unie, zadruhé prostřednictvím monitorování stanovených evropských směrnic a zpráv o rozvoji vzdělávacích systémů, které předkládají členské státy, a zatřetí prostřednictvím programů vzdělávání a odborné přípravy financovaných Evropskou unií.
Vítám doporučení Evropské komise určit investování do lidských zdrojů za prioritu v rámci strukturálních fondů.
Evropská unie musí každému členskému státu, který se snaží vytvořit a rozvinout efektivní evropský systém vzdělávání a odborné přípravy, zabezpečit také základní podmínky, aby byl schopný řešit závažné problémy.
Například jedním z největších problémů v dnešní Litvě je násilí na školách.
K jeho potlačení se na vnitrostátní úrovni už začalo s realizací různých programů prevence.
Další problematikou je hledání postupů, které by nám pomohly zvýšit kvalitu vyššího vzdělávání, ve snaze zabezpečit, aby byla úroveň vzdělávání na vysokých školách v naší zemí porovnatelná s úrovní na nejlepších vysokých školách v západní Evropě.
Litevský vzdělávací systém čelí i dalším problémům.
Jedním z nich jsou nízké platy učitelů všech oborů, přičemž tento problém nevyhnutelně vede k nedostatku učitelů.
Nemáme dost peněz, abychom opravili sportovní haly a sportoviště, a jsem přesvědčena, že zlepšení této infrastruktury je důležité nejen k tomu, abychom školou povinné děti vedli k lásce ke sportu, ale i proto, abychom jim zabránili brát drogy, pít alkohol nebo kouřit.
Dalším velmi závažným problémem je generace mladých emigrantů, která se vrací do svých domovů.
Potřebují zvláštní financování a další učitele pro doplňující studia a speciální programy.
Zmínila jsem jen několik problémů, které bezpochyby trápí i ostatní nové členské státy Evropské unie.
Naprosto souhlasím s řečníky, kteří vyjádřili nespokojenost se současnou situací.
Současným cílem Evropské unie by mělo být realistické hodnocení a aktivní podpora rozdílných vzdělávacích systémů, které respektují společné evropské cíle a normy.
jménem skupiny UEN. - (PL) Vážená paní předsedající, v Polsku máme jedno přísloví, které říká, že když se určité věci nenaučíte v dětství, následky budete snášet po zbytek života.
Moudře nás upozorňuje, že vyučování dětí je nejlepší možnou investicí.
Zpravodaj má tedy pravdu, když navrhuje zvýšení prostředků vyčleněných na předškolní vzdělávání, protože právě tady začíná společenská integrace.
Ta pomáhá rozvíjet jednotlivce a připravit ho na jeho životní úlohu.
Integrace by měla být posilována i v dalším období.
Zpravodaj tedy správně upozorňuje na problém dělení žáků podle prospěchu a na otázku, zda je správné zavádět přizpůsobení učebních osnov různým skupinám dětí jen na úrovni nižšího středního vzdělávání a prodlužovat období strávené institucionálním vzděláváním.
Je také správné, že návrh usnesení jasně pojmenovává potřebu propojit politiky odborného vzdělávání a přípravy s politikami zaměstnanosti, hospodářstvím, sociální integrací, zlepšením konkurenceschopnosti vyššího vzdělávání a s umožněním přístupu ke vzdělání všem za stejných podmínek.
Nejnaléhavějším důvodem, který nás nutí přijmout tato opatření pro vzdělávání, je skutečnost, že 75 milionů obyvatel Evropské unie, což představuje 32 % pracovní síly, má nedostatečné vzdělání.
To má závažný dopad na efektivnost jejich práce, výkonnost našich hospodářství a společenskou situaci.
Je třeba to změnit.
jménem skupiny GUE/NGL. - (CS) Dámy a pánové, spravedlivý a účinný systém by měl zaručit, aby vzdělávání bylo přístupné všem.
Zpravodaj uvádí, že je potřeba, aby se zlepšila situace v předškolní výchově, v níž se formují návyky a způsobilosti pro následné vzdělávání.
Vyzývá členské státy, aby posílily investice do předškolního vzdělávání.
Avšak jaká je skutečnost?
Prakticky ve všech zemích Unie došlo v posledních letech k rušení předškolních zařízení.
A to nejen v důsledku nepříznivého populačního vývoje.
To konstatoval i Výbor pro práva žen. Nejinak je tomu i v České republice.
Došlo k rušení předškolních zařízení, protože jsou finančně náročná.
Obce a města se tak snaží udržet jejich podstatnou část ze svých rozpočtů.
Podniková zařízení tohoto typu již prakticky neexistují.
Čekací doba na umístění dítěte do těchto zařízení se začíná prodlužovat.
Objevují se například soukromé školky s vysokým standardem - výukou v cizím jazyce a dalšími vymoženostmi, které jsou finančně dostupné však pouze dobře situovaným rodinám.
Předškolní vzdělávání bylo a je v České republice na dobré úrovni, ale i zde se již zakládá určitá nerovnost.
Nemohu dále souhlasit s jedenadvacátým bodem zprávy, že bezplatné studium na vysokých školách nutně nezaručuje spravedlnost.
Řešení, aby si studenti brali půjčky na studium a posléze je však spláceli, znamená, že to opět bude mít větší dopad na chudší než na bohaté a může to ovlivnit psychiku mladých lidí, kteří do života vstupují s dluhem.
Evropa zažívá vlnu přistěhovalectví.
Mezi těmi, kdo k nám přicházejí, je i řada dětí a studentů.
V těchto mladých lidech je značný potenciál, který může pomoci Unii v jejím dalším rozvoji.
I tito lidé stojí na pomyslné startovací čáře a měli bychom jim vytvořit podmínky pro úspěšné zařazení do systému vzdělávání.
Jak si mám ale vysvětlit situaci, že v České republice platí od ledna roku 2005 školský zákon, podle kterého se nyní mohou vzdělávat pouze cizinci s povolením k trvalému pobytu, s dlouhodobým či krátkodobým vízem, azylanti či žadatelé o azyl nebo osoby s dočasnou ochranou.
Hranice mezi dětmi, které do školy chodit musejí, a dětmi, které naopak do školy chodit nesmějí, tak tvoří jedno úřední rozhodnutí.
Záleží na tom, jak rychle je dotčené osobě udělen příslušný statut.
Jejich vstup do života je už tak hodně dramatický.
Udělejme v Unii co možná nejvíce, abychom jim usnadnili vstup do našeho Společenství.
Nechceme přece, aby mladí lidé byli vtaženi do různých nežádoucích společenských jevů a aktivit.
(RO) Vážená paní předsedající, pane komisaři, vážení kolegové, blahopřeji panu Zatloukalovi k jeho zprávě, kterou považuji za velmi dobrou, protože se týká jedné z nejdůležitějších a nejcitlivějších kapitol života - vzdělávání.
Dál bych rád připomenul tři aspekty zprávy: žádal jsem o zvýšení podpory špičkových vysokoškolských programů jak na úrovni členských států, tak na úrovni Evropské unie, v rámci jejích finančních možností.
Je to nezbytné pro úspěch lisabonské agendy i pro zmenšení propastí mezi EU a jinými globálními činiteli.
Všude v Evropě je pociťován nedostatek vysoce kvalifikovaných odborníků, který je mimořádně závažný v nových členských státech v důsledku fenoménu úniku mozků.
Zároveň jsem přesvědčen, že zvýšení účinnosti vzdělávacího procesu je úzce spjato s mnohojazyčností.
V souvislosti s volným pohybem občanů Evropské unie je nutné ovládat cizí jazyky, pokud se máme přizpůsobit požadavkům trhu.
Mnohojazyčné vzdělávání by ulehčilo výměnu žáků a studentů.
Pokud jde o rovnost v systémech vzdělávání a odborné přípravy, myslím si, že by členské státy měly najít potřebné prostředky ke zvýšení míry přístupu dětí, mladých lidí a dospělých ke vzdělání.
Podpora pro znevýhodněné společenské třídy by měla přijít ve formě dotovaných pracovních míst se záměrem snížit míru negramotnosti, podpořit sociální rekonverzi pro lepší přizpůsobení se požadavkům trhu práce a snížení nezaměstnanosti.
Tak se v třetích zemích sníží počet chybějící pracovní síly.
Lidských zdrojů je dostatek, ale nejsou účinně školené a řízené.
(ES) Vážená paní předsedající, revize cílů Lisabonské strategie, která se uskutečnila v roce 2005, opět ukázala, jak je důležité, aby vzdělávání a odborná příprava tvořily jádro budoucí strategie EU.
Je zřejmé, a potvrzují to i údaje Eurostatu, že zaostáváme v plnění ambiciózních cílů, které jsme si stanovili pro vyšší vzdělávání do roku 2015: investování do výzkumu a vývoje, modernizace vysokých škol, snížení míry vzdělávacích neúspěchů a počtu lidí, kteří předčasně opouštějí vzdělávací systém, vyšší míru účasti dospělých na celoživotním vzdělávání a zvýšení počtu lidí, kteří ukončili středoškolské vzdělání.
Tento časový skluz způsobuje, že zaostáváme za našimi mezinárodními partnery - USA, Indií a Japonskem -, přičemž máme navíc obrovské rozdíly mezi jednotlivými evropskými zeměmi.
Účinný a efektivní vývoj ve vzdělávacích systémech našich členských států je důležitý nejen ve smyslu mezinárodní konkurenceschopnosti a hospodářského růstu, ale zároveň představuje neoddělitelnou součást vývoje ve smyslu sociální soudržnosti v naší společnosti.
Investice do předškolního, primárního a sekundárního vzdělávání je základním požadavkem pro minimalizaci rizik sociálního vyloučení a zabezpečení vyšší zaměstnanosti a vyšších výdělků.
Je třeba zvýšit objem veřejných a soukromých financí vyčleněných na vzdělávání a členské státy musí seriózně zvážit potřebu stavět na boloňském a kodaňském procesu.
Podobně i vysokoškolské vzdělávání by mělo být přizpůsobeno stále různorodějším společenským a hospodářským potřebám naší společnosti a neignorovat skutečnost, že vzdělávání je též základem pro přípravu svobodných občanů schopných sehrávat aktivní úlohu ve společnosti.
Nakonec musíme co nejdříve aktualizovat a zlepšit výuku odborné přípravy a přizpůsobit ji novým výzvám, které představuje prodloužení doby zaměstnání Evropanů, s nimž se u dospělých zvyšují socioekonomická a vzdělávací očekávání, přičemž není možné zapomínat na přípravu týkající se nediskriminace pohlaví na všech úrovních vzdělávání.
(PL) V souvislosti s doporučením Evropského paramentu a Rady z roku 2006 a s důrazem na potřebu rozvinout celoživotní vzdělávání, se zvláštním ohledem na nezaměstnané a s důrazem na potřebu přizpůsobit se hospodářským změnám, které mají dopad na fungování pracovního trhu, bych ráda upozornila na význam vzdělání pro dosažení větší mobility na trhu práce, která představuje šanci pro snížení strukturální nezaměstnanosti.
Ráda bych zdůraznila význam evropského kvalifikačního rámce ve smyslu zvýšení mobility pracovní síly.
Stejný přístup ke vzdělání, faktor, bez kterého není možné zabezpečit, aby všechny děti i mladí lidé měli stejné příležitosti v životě, je úzce spojen s financováním vzdělávání v členských státech Unie.
Rozdíly v objemu finančních prostředků vyčleněných na vzdělání, kvalifikaci a platy učitelů mají výrazný dopad na vyhlídky dosáhnout tohoto konkrétního cíle Lisabonské strategie.
Zpráva s názvem Pokrok při dosahovaní lisabonských cílů v oblasti vzdělávání a odborné přípravy, kterou Evropská komise přijala v roce 2005, jasně mluví o tom, že pokrok v této oblasti byl nedostatečný, pokud jde o dosažení požadovaných výsledků do roku 2010.
Proto je také důležité, abychom se zaměřili na zlepšení kvality vzdělávání, a tím předcházeli sociálnímu vyloučení a zvyšovali konkurenceschopnost našeho hospodářství.
Blahopřeji panu Zatloukalovi k jeho vynikající zprávě.
(PT) Jednou ze vzdělávacích oblastí, které v některých zemích Evropské unie, konkrétně v Portugalsku, i nadále zaostávají, je předškolní vzdělávání.
Považuji proto za nezbytné zdůraznit výzvu členským státům, aby o mnoho více investovaly do veřejné sítě mateřských školek vedených kvalitně vyškolenými učiteli, kteří budou schopni pracovat se všemi dětmi, protože je to jeden z nejúčinnějších prostředků, jakým je možné rozvíjet jejich intelekt, klást základy pro jejich budoucí vzdělání, zvýšit celkovou úroveň dovedností, výrazně posílit rovnost vzdělávacího systému a odstranit společenskou nerovnost.
Stejně tak je nezbytné zabezpečit kvalitní primární a sekundární vzdělávání, které musí být všeobecné, povinné a bezplatné, pokud má zajistit základní vzdělání a klíčové dovednosti, které přispějí k dosažení základních společenských a občanských hodnot a výchovu k míru a rovnosti, a tím posílí sociální soudržnost a začlenění.
Pokud jde o vyšší vzdělání, v rozvinutých společnostech by mělo být uznáno jako základní sektor, a proto je potřeba zabránit vzdělávacím neúspěchům a předčasnému opouštění škol, ke kterému dochází v Portugalsku, kde bohužel okolo 40 % žáků nikdy nedokončí dokonce ani střední školu.
Krácení rozpočtu ve školství, zvyšování nákladů na vyšší vzdělávání a těžká sociální situace vysokého procenta rodin a mladých lidí brání Portugalsku činit velké pokroky ve vyšším vzdělávání obyvatelstva, díky čemuž má nejhorší ukazatele mezi všemi zeměmi Evropské unie.
Jestliže studie ukazují, že s každým dalším rokem průměrné školní docházky se zvyšuje produktivita v zemích EU zhruba o 6,2 %, umíme si dobře představit těžkosti těch zemí, které svým občanům přístup ke kvalitnímu vzdělání neumožňují.
(DE) Vážená paní předsedající, pane komisaři, dámy a pánové, vzdělávání sehrávalo a stále sehrává klíčovou úlohu v rozvoji evropského hospodářství a v osobním rozvoji mladých lidí.
S těmito a dalšími výroky ve zprávě plně souhlasím a rád bych zpravodaji vyslovil svůj dík a uznání.
Správné je i tvrzení, že vzdělávací systémy jsou účinné tehdy, kdy vložené prostředky přinášejí ty nejlepší možné výsledky.
O tyto cíle ve skutečnosti usilují všechny členské státy EU, ale srovnávací studie výsledků často odhalují některá zajímavá fakta.
Z toho důvodu jsou nařízení a výzvy členským státům, které zpráva obsahuje, z evropské perspektivy více než opodstatněné, třebaže v souvislosti s obsahem a strukturou vzdělávání nemáme žádné přímé pravomoci.
Příčiny takových rozdílných výsledků můžeme najít v rozdílech v kvalitě a intenzitě vzdělávání, které vedou k různým úrovním výkonnosti, a tedy i nestejným životním příležitostem pro naši mládež.
Podle mého názoru je nezbytné a zároveň naléhavé znovu a znovu jasně opakovat, že dnešní generace školáků se po skončení studií stane součástí mezinárodního soutěžení o vzdělávací příležitosti.
Stejné příležitosti pro všechny proto představují výzvu, kterou musí členské státy zvládnout, aby mohly mladým lidem zabezpečit co možná nejlepší vzdělání, jež je vybaví intelektuálními vědomostmi, které potřebují, aby mohly jejich země prosperovat.
Rovnost příležitostí však vždy souvisí s kvalitou a také výkonností.
To si zaslouží větší důraz na kvalitu a výkonnost ve vzdělávacím systému.
V této souvislosti by se tedy nemělo hovořit jen o rovnosti ve vzdělávání pro všechny, ale i o stejném začátku, po němž následuje co možná nejlepší vzdělání, které přihlíží k individuálnímu nadání a rozdílným fyzickým a intelektuálním schopnostem.
(RO) Vážená paní předsedající, pane komisaři, do roku 2010 Evropská unie plánuje udržet míru nedokončenosti školní docházky u mládeže mezi 18. a 24. rokem pod hranicí 10 % a dosáhnout toho, aby více než 85 % mladých lidí nad 18 let navštěvovalo postsekundární studium.
9,7 % dětí v Evropské unii ve věku od 0 do 17 let je členy rodin bez příjmu.
Mnohé z dětí, které pocházejí z chudých rodin nebo venkovského prostředí, nenavštěvují žádnou formu postsekundárního vzdělávání z finančních důvodů.
Myslím si, že v sociální Evropě by měla být žákovská a studentská stipendia přístupná pro všechny, kteří se chtějí vzdělávat.
Přístup ke vzdělání musí mít i zdravotně postižené děti.
Prioritou členských států a Komise musí být zápis minimálně 90 % dětí do 7 let do jeslí nebo školek.
Tak budou moci mladé matky sladit svůj rodinný život s pracovní činností.
Aby bylo vzdělávání účinnější, navrhuji, aby bylo zabezpečeno školení a motivování učitelů.
(PL) Vážená paní předsedající, rád bych poukázal na několik problémů.
Zaprvé souhlasím se zpravodajem v tom, že investice do předškolního vzdělávání přináší nejvíc ovoce, protože právě tady je dosahováno nejlepších výsledků.
Je také důležité podpořit modernizaci vysokých škol, upozornit na potřebu stejného přístupu k vyššímu vzdělání a zvýšit jeho konkurenceschopnost.
Zadruhé, stejný přístup ke vzdělání vede k mnohým pozitivním výsledkům.
Má vliv na společenský rozvoj, hospodářský růst, oživení inovace, rozvoj lidského potenciálu a nových technologií a také na snížení nezaměstnanosti.
Zatřetí, třebaže je návratnost vzdělání citelná až po delší době a vyžaduje si dlouhodobé plánování, neměli bychom zapomínat, že taková investice je velmi podstatná.
Začtvrté, souhlasím se stanoviskem, že je nezbytné propojit politiky odborné přípravy a vzdělávání s politikou zaměstnanosti, hospodářskou politikou a sociální integrací.
Zapáté, potřebujeme investovat do naší mládeže, protože mladá generace má v rukou budoucnost Evropské unie.
Je velmi důležité zabránit tomu, aby děti předčasně odcházely ze škol.
Zašesté, čelíme demografickému problému: obyvatelstvo Evropy stárne.
Musíme proto prosazovat celoživotní vzdělávání pro dospělé.
A nakonec, vzdělání, vzdělání, vzdělání.
Vážená paní předsedající, celkově mě znepokojuje, že Komise členským státům nekriticky toleruje zkracování rozpočtů pro vzdělávání.
Mimořádně očividné je to v Irsku, kde roste počet obyvatel, a s tím i skutečně přeplněné třídy.
Už dlouho jsem zastáncem předškolního a primárního vzdělávání jako nezbytné složky pro osobní rozvoj každého dítěte.
Všechny důkazy svědčí o tom, že čím je člověk vzdělanější, tím lepší příležitosti má v životě.
Dokonce s tím souvisí delší a zdravější život.
Jsem přesvědčen, že Komise a členské státy musí na kvalitu klást stejný důraz jako na účinnost a rovnost.
Kvalita školního prostředí a učení jsou nezbytným předpokladem účinnosti.
Děti potřebují dobré učitele a učební plán, na jehož základě se budou vzdělávat holisticky, tedy tak, aby se naučily přijímat racionální rozhodnutí, nebát se rozmanitosti a změn, komunikovat s ostatními, a samozřejmě tak, aby získaly etický základ pro hodnoty, které si vyberou pro život a budou se jimi řídit.
Toto jsou dovednosti, které potřebují, aby se uměly ve společnosti naplno realizovat.
Ale je tu ještě naléhavější a zásadnější problém - problém hladových dětí na našich školách.
Tisíce dětí v Irsku chodí do školy hladové a jsem si jist, že situace v naší zemi není ojedinělá.
Nezáleží na účinnosti nebo rovnosti přístupu, těmto dětem se dařit nemůže a dlouhodobé důsledky převyšují úspory, které stát ušetří na tom, že takovým dětem neposkytne zdravé snídaně.
člen Komise. - (SK) Chci poděkovat za konvergentní diskusi, protože potvrzuje nejen zprávu nebo oznámení Evropské komise o tomto tématu, ale i postoj členských států, který se projevil na zasedání ministrů v listopadu a následně v tomto půlroce 2007, kde Rada přijala závěry, které též potvrzují základní body z oznámení Komise.
Jen pár poznámek na okraj: jsem přesvědčen, že podporovat jak spravedlivost, tak účinnost ve vzdělávání je nejen morální povinnost, ale i základní finančně-ekonomický zájem.
Je to logika, která hovoří o tom, že je třeba investovat do vzdělání lépe a více. Nejprve lépe, neboť každé euro, každá koruna, každá libra se dá využít při efektivnějším způsobu účinněji.
Mnozí se zmínili, že rozhodujícími pro budoucí postavení ať jednotlivců nebo sociálních skupin jsou kvalifikace, kvalita vzdělání, odborné přípravy, a to si vyžaduje neustálé zlepšování.
Prvními, kteří to mohou zlepšovat, jsou například učitelé, investice do kvality příprav učitelů jsou jedním z nejúčinnějších faktorů celkového zlepšení, oni jsou násobiteli těchto efektů.
Co je třeba řešit systémově z hlediska zlepšení, je např. kvalita hodnocení jako základní nástroj, ne jako výjimka, ne jako cosi mimořádného, ale jako pravidlo, kde se hodnotí vstup, výstup a všechno mezi tím a kvalita se oceňuje a odměňuje.
Chtěl bych říci, že Komise, tak jako se očekává i podle zprávy, se bude zaobírat tímto tématem nadále.
My chceme věnovat problematice spravedlivosti a účinnosti vzdělání prostor např. při příštím tématu o vzdělávání a migraci.
Teď probíhá konzultační období, které se věnuje škole 21. století, tj. co je očekáváno od školství v tomto novém období, a chceme tento proces samozřejmě završit aktuálním pohledem na postavení školy ve společnosti v dnešní Evropě.
A dalším tématem, které jsme nedávno nabídli, byla v srpnu přijatá zpráva, resp. oznámení o kvalitě přípravy učitelů a velmi důležité závěry, které z toho vyplývají.
A úplně na závěr, jsem přesvědčen, že procesy, které byly zmiňovány, jako je boloňský a kodaňský proces, záležitosti okolo vzdělávání dospělých, vzdělávání předškolního, celoživotního - všechny se musí sejít při tématu dostupnosti a kvality jako základních faktorů pro skutečně spravedlivé vzdělávání, které potřebujeme jak dnes, tak i zítra.
Rozprava je ukončena.
Hlasování se uskuteční ve čtvrtek 27. září 2007.
Písemná prohlášení (článek 142)
písemně. - (ET) Čas na nikoho nečeká.
Je zřejmé, že v roce 2010 Evropa nebude nejkonkurenceschopnějším hospodářstvím na světě.
Vhodný a dobře strukturovaný vzdělávací systém by mohl tento cíl přiblížit na dosah.
Není možné ignorovat akademickou a finanční úroveň jednotlivých prestižních vysokých škol.
Podle různých údajů se z 50 nejprestižnějších vysokých škol na světě 20 až 30 nachází ve Spojených státech.
Dalších pět nebo šest patří Spojenému království.
Zbytek Evropy je na třetím místě se čtyřmi či pěti vysokými školami, na paty mu šlapou Kanada a Austrálie.
Úspěšné dějiny se obvykle neopakují.
Bohužel, tento úspěch vděčí za svoji existenci v první řadě skutečnosti, že anglofonní trh vzdělávání může čerpat z miliard mocných zákazníků.
Pod ostatní se podepíše stupňovitý efekt.
Výsledkem je, že Harvard je desetkrát bohatší a slavnější, než jeho bezprostředně následující konkurent.
Napodobování elitních systémů Ivy League a Oxbridge v kontinentální Evropě je riskantní.
Nazvala bych to dokonce slepou uličkou.
Jak ve Spojených státech, tak ve Velké Británii jsou čtení, psaní a počítání u mnohých běžných občanů považovány za nedostatečné.
Pokud máme dosáhnout úspěchu, a to rychle, bylo by rozumnější úplně se spolehnout na ty činnosti, které jsou nám vlastní.
Nejúspěšnější evropskou zemí, pokud jde o vzdělávání, je nesporně Finsko, kde v národní strategii nechybí veřejný přístup ke vzdělání na stejně vysoké úrovni všude.
Strategická povaha vzdělávání vyplývá z jeho samotné podstaty.
Účinek rozhodnutí a kroků se objevuje až po uplynutí desítek let.
Z toho vyplývá, že co se týče spravedlnosti, bylo by nesmyslné obětovat další čtvrtstoletí ve znamení vyšších zájmů.
I kdyby to byla správná cesta.
Rovnoměrně vysoká úroveň vzdělání nadále zůstává největším trumfem Evropy v mezinárodní konkurenci.
Evropská strategie práv dětí: proti "dyskriminaci" a vyloučení osob s poruchami označovanými předponou "dys-" (rozprava)
Dalším bodem jednání je otázka k ústnímu zodpovězení položená Komisi a týkající se evropské strategie práv dítěte: proti "dyskriminaci" dětí a vyloučení osob s poruchami označovanými předponou"dys", kterou předkládají Anna Záborská, Amalia Sartoriová a Marie Panayotopoulosová-Cassiotouová jménem skupiny PPE-DE, Roberta Angelilliová jménem skupiny UEN, Zita Gurmaiová a Catherine Trautmannová jménem skupiny PSE, Adamos Adamou jménem skupiny GUE/NGL, Hiltrud Breyerová a Raül Romeva i Rueda jménem skupiny Verts/ALE, Elizabeth Lynneová jménem skupiny ALDE a Kathy Sinnottová jménem skupiny IND/DEM - B6-0317/2007).
(FR) Vážená paní předsedající, článek 173 říká, že doslovné zápisy z jednání každého shromáždění mají být zapsány ve všech úředních jazycích.
Ráda bych upozornila na skutečnost, že tato rozprava o vyloučení osob postižených "dysfunkcemi" se do úředních jazyků Evropské unie překládat nebude.
Tento nástroj jednoduše z praxe zmizel, třebaže ho náš jednací řád požaduje.
Moje procedurální námitka je velmi prostá: dnešní rozpravy se výrazně dožadovali množí školáci, sdružení rodičů, učitelů, vychovatelů a lékařů z více zemí.
Avšak občané, kteří poslance tohoto parlamentu zvolili a kteří neovládají rozličné jazyky, jež tu dnes večer zaznějí, nikdy nebudou moci vědět všechno, o čem se tu po dobu této parlamentní rozpravy rokuje, třebaže je to určeno pro ně.
Děkuji mnohokrát za váš názor, který právě v Evropský den jazyků přirozeně znepokojuje nás všechny.
Tato problematika se v současnosti zvažuje a připravuje se zpráva, která bude předložena na konferenci předsedů, takže váš názor nezůstane bez pozornosti.
Nyní budeme pokračovat v rozpravě o otázce k ústnímu zodpovězení o evropské strategii práv dítěte.
autorka. - (SK) Dovolte mi začít svědectvím mladé jednadvacetileté ženy, studentky 3. ročníku vysoké školy.
"V mých 17 letech se mi kamarádi celý rok smáli, neboť jsem četla jako jedenáctiletá.
Profesoři často psali do mého hodnocení, kdy se už konečně rozhodnu učit.
A přitom my s poruchami označovanými předponou "dys" pracujeme o mnoho více než ti druzí, je to velmi těžký osud."
Toto je citát.
O 10-20 % dětí s poruchami označovanými předponou "dys" se společnost nikdy nedoví, neboť nejsou nikdy diagnostikovány.
Jejich těžkosti jim ztěžují komunikaci, blokují normální vzdělávání a bohužel někdy vedou k psychickým poruchám a k sociálnímu vyloučení těchto dětí.
Co se nás týče, Evropská unie může nabídnout, co umí nejlépe, být mluvčím a zdůraznit dostatečně rázně problém, který by za jiných okolností mohl zůstat tabu a schovaný pod pokličkou.
Evropa nabízí šanci objevit dobré myšlenky a ověřenou praxi organizací a vlád, které jsou uvedeny v písemném prohlášení 64/2007, které je aktuálně předloženo v Evropském parlamentu.
Už existuje program "neuro-dys" a kromě toho Evropská unie financuje projekty, které mohou být dobře přizpůsobeny i pro osoby, jež jsou postiženy poruchami označovanými předponou "dys". Například: rámcový program pro konkurenceschopnost a inovace, program na podporu politiky informačních a komunikačních technologií, podpora výzkumné práce v oblasti informačních a komunikačních technologií, 7. rámcový výzkumný program - zdraví, program celoživotního vzdělávání, druhý program veřejného zdraví 2008-2013.
Tyto programy jsou předmětem i pozměňovacích a doplňujících návrhů k rozpočtu na rok 2008, které jsme předložili s kolegy z pěti politických skupin.
Paní předsedající, vážení kolegové, na závěr mi dovolte vyjádřit velký obdiv, úctu a poděkování a povzbuzení těm, které by mohly mít ve svém životě dost důvodů k tomu, aby byly matkami bez naděje - "des mères désespérées".
A přece žádná z nich nevěší ramena, jsou to nejlepší bojovnice po boku svých dětí spolu s otci, pokud jsou ještě ve společné rodině.
Věřím, že tato diskuse dnes večer ukáže, že už nebudou samotné a že jejich problém se stane i problémem Evropského parlamentu.
autorka. - (ES) Vážená paní předsedající, v první řadě bych chtěla omluvit nepřítomnost paní Zity Gurmaiové, autorky této otázky pokládané jménem socialistické skupiny, která se dnešního plenárního zasedání nemůže zúčastnit pro nepředvídané okolnosti, a tak s vaším dovolením, paní předsedající, bych ráda hovořila jménem paní Gurmaiové a jménem svým, protože já sama jsem žádala o slovo.
Mým přáním, paní předsedající, je jednoduše zopakovat to, co už bylo řečeno.
Mluvíme o poruchách učení, kterými trpí velká část našeho obyvatelstva.
Poruchy označované předponou "dys" postihují téměř 10 % evropských dětí - dětí, které jsou pro naše vzdělávací systémy obvykle neviditelné a které své akademické neúspěchy příliš často spojují s nesouvisejícími příčinami.
Abychom předcházeli takové "dyskriminaci", musíme podniknout potřebné kroky a ke školou povinným dětem přistupovat speciálně, se správným načasováním, intenzivně a multidisciplinárně, pokud možno v jejich obvyklém vzdělávacím zařízení.
To si vyžaduje, aby školy znaly správné postupy ke zjištění problému a posloupnost potřebných kroků.
Vůbec poprvé v mé zemi, Španělsku, socialistická vláda předložila zákon o výchově a vzdělávání, který přihlíží k potřebám žáků se specifickými poruchami učení.
Je to významný krok, protože v našich jednotlivých zemích jsou rodiny obvykle odkázány na dobrou vůli učitelů a jejich ochotu dobrovolně vyvinout úsilí navíc a absolvovat řádné školení.
Ostatní řešení představují značnou ekonomickou zátěž, kterou často není možné zvládnout.
Nesmíme zapomínat, že chlapci a děvčata s těmito dysfunkcemi jsou inteligentní a jediné, co potřebují, je odlišný způsob učení.
Vzdělávací úspěch není v jejich případě vůbec vyloučen.
Potřebují jen politickou vůli k uplatňování správných mechanismů, které by přinášely skutečné výsledky.
Pokud máme tyto žáky zviditelnit pro společnost, potřebujeme spolehlivé statistiky, na jejichž základě bychom mohli přijmout náležitá rozhodnutí: to znamená, že musíme zpřístupnit jasné a pravdivé informace každému, kdo je hledá, a začít s kampaněmi na zvýšení povědomí, které by se šířily do všech našich zemí.
Jejich zviditelnění pro naše vzdělávací systémy také znamená, že kromě poskytování včasné léčby všem dětem, u kterých se problém objeví v prvních letech školní docházky, musíme k jejich potřebám přihlížet i při navrhování učebních osnov na každém stupni vzdělávání.
Několik vysokých škol už v současnosti využívá forem zkoušení a testů přizpůsobených vysokoškolákům s těmito problémy.
Vzdělávací programy financované Společenstvím, jako elektronické vzdělávání a celoživotní vzdělávání, také musí být navrženy s ohledem na osoby s poruchami označovanými předponou "dys".
Dámy a pánové, musíme se věnovat potřebám této skupiny obyvatelstva.
Nemůžeme se i nadále stavět zády k poruchám, kterými trpí více než 3 miliony Evropanů.
autorka. - (DE) Vážená paní předsedající, i mne těší, že tématem dnešního jednání je tato důležitá otázka - zvýšený výskyt dyslexie.
Je to jistě poprvé, kdy se o této problematice bavíme, ale nemělo by to být naposledy.
Chtěla bych, aby Komise udělala všechno, co je v jejích silách, aby tuto problematiku posunula dopředu.
Nezačínáme od nuly.
V mnohých členských státech už byly vytvořeny programy a zahájeny iniciativy.
Podle mého názoru je důležité, abychom o dyslexii nemluvili jako o nemoci nebo postižení, protože to není správné.
Už bylo řečeno, že mnohé děti s dyslexií jsou ve skutečnosti vysoce inteligentní.
Víme, že těmto dětem jde myšlení rychleji než jejich motorické zručnosti.
Proto prvním krokem, který musíme podniknout - a je to můj naléhavý požadavek ke komisaři - je získat přehled o tom, co se doposud udělalo na poli výzkumu, a o programech a iniciativách, které už existují na evropské úrovni, a potom dát všechny tyto informace dohromady.
Myslím, že je důležité, abychom si dyslexii nepletli se syndromem poruchy pozornosti.
Bylo by katastrofální házet je jednoho pytle.
Víme, že porucha pozornosti je úzce spjata s nadměrným sledováním televize a přesyceností vnějšími podněty.
V problematice dyslexie bychom měli zvážit, jak děti včas přivést ke knihám a čtení.
Víme, že u dětí, které hodně čtou a mají snadný přístup ke knihám, je riziko dyslexie menší.
To by mohl být jeden způsob, jak omezit alarmující nárůst výskytu dyslexie.
Naléhavě vyzýváme Komisi, aby sestavila přehled rozdílných přístupů, které v Evropě existují.
Další možností by mohlo být uspořádání konference, na které by se sešli všichni zainteresovaní a přednesli svoje zkušenosti z této oblasti.
Víme, že děti jsou naše budoucnost a vzdělání je v Evropě nejdůležitějším zdrojem, takže v této věci musíme udělat maximum.
autorka. - Vážená paní předsedající, odhaduje se, že v EU žije přibližně 49 milionů osob s některou z poruch označovanou předponou "dys".
Až 10 % dětí trpí jednou z poruch označovaných předponou "dys", jakými jsou dysfázie, dyspraxie, dyskalkulie anebo poruchou pozornosti.
Vezměte si například Seana ze Spojeného království.
Učitel ho ve své zprávě popsal jako hloupého, nešikovného, rušivého a přecitlivělého.
Kvůli tomu ho spolužáci ignorovali a šikanovali a učitelé podnikali jen minimální opatření.
Seanovi rodiče byli nakonec přinuceni odhlásit ho ze školy poté, co přišel domů surově zbitý a celý krvavý, ale místní vzdělávací orgán jim odmítl poskytnout doučování nebo pomoc, takže jeho vzdělávání zůstalo na rodičích (jeden z nich musel odejít ze zaměstnání).
Naštěstí pomohla místní podpůrná skupina, která Seanovi a jeho rodičům nabídla pomoc.
Jiné děti ve Spojeném království a některých dalších členských zemích takové štěstí nemají.
V Evropě si musíme vyměňovat osvědčené postupy a právě tady sehrává významnou úlohu Rada a Komise.
Musíme zlepšit přístup k informacím.
Musíme podniknout kroky k tomu, aby byly tyto poruchy odhalovány, vyšetřovány, diagnostikovány a léčeny v raném stadiu.
Struktury musí být přizpůsobeny tak, aby se mladí lidé s těmito poruchami mohli začlenit do pracovního procesu, a je důležité, aby byla sepsána evropská charta pro osoby s problémy označovanými předponou "dys".
Je také nezbytné rozvinout výzkum v rámci 7. rámcového programu.
Podporovat práva postižených lidí jen prázdnými řečmi nemá význam.
Musíme i nadále bojovat, abychom zajistili, aby se s jednotlivci, jako je Sean, jednalo stejně a aby dostávali pomoc a podporu, která jim náleží.
autorka. - Vážená paní předsedající, na světě žijí miliony, doslova miliony dětí, které nejsou považovány za zdravotně postižené, ale jejichž stav je závažný a způsobuje jim problémy v učení, pohybu a komunikaci.
Přestože počet dětí, kterým byla stanovena diagnóza dyslexie, dysfázie, dyskalkulie, dyspraxie a podobných specifických poruch, dramaticky roste (odhaduje se, že jen samotná dyslexie postihuje v USA 10 % dětí), mnoho, pokud ne většina postižených dětí v Evropě, zůstává zatím bez stanovené diagnózy, a tedy do značné míry bez pomoci.
Často se stává, že když rodiče vyjadřují své znepokojení, jsou ignorováni, anebo jim je řečeno, aby si přestali vymýšlet.
Často dobře míněné rady učitelů a vzdělávacích orgánů odepíšou děti - dokonce nadané děti - jako intelektuálně slabé nebo nešikovné jen proto, že jim chybí odbornost, díky které by byli schopni vidět rozdíl.
Tím, že budeme takový stav ignorovat, problém nezmizí.
Naopak, ještě se zkomplikuje, protože dítěti čím dál víc ubírá na odvaze a frustruje ho.
Může mít negativní dopad na sebehodnocení dítěte a vést k promarnění jeho potenciálu.
Tuto otázku jsme zformulovali a prohlášení sepsali, abychom obrátili pozornost k tomu, jak závažným způsobem ovlivňuje tento problém děti se specifickou poruchou, jejich rodiny a okolní komunitu, a abychom požádali Komisi, Parlament a Radu, aby k těmto dětem důsledně přihlíželi ve svých výzkumných programech, iniciativách, směrnicích a strategiích.
O problémech označovaných předponou "dys" se musíme dozvědět víc, o tom, jak je co nejdříve zjistit, jak účinně zasáhnout.
Musíme také vědět, proč je vyvíjející se mozek dítěte tímto způsobem postihován a jak tomu předcházet tam, kde je to možné.
Potřebujeme také zabezpečit, aby nebyl nikdo pro tyto problémy považován za méně významného nebo méněcenného.
Chci panu komisaři připomenout, že těmito specifickými poruchami učení a koordinace trpí i mnozí dospělí, ale nedokážou svůj stav pojmenovat, případně o něm ve skutečnosti ani nevědí.
Mnozí si vytvořili složité kompenzační metody a vystačili si s nimi.
Toto léto jsem sbírala podpisy pro občanskou petici na podporu osob se zdravotním postižením a byla jsem překvapena, kolika dospělým způsobuje problém dokonce napsání vlastního jména.
Lidé trpí v tichosti, pro skryté poruchy často ani oni sami nevědí o svém skrytém nadání a talentu.
Jakou cenu platí společnost?
Tou cenou jsou lidé, jež opouštějí studia a práci, které jsou pod úrovní jejich schopností, pro problém v jedné oblasti vzdělávání.
Jistý školní psycholog mi řekl, že tragédií těchto dětí je, že mnohé z nich by mohly dosáhnout úspěchu na vysoké škole, kde by rozvíjely své silné stránky, ale nedostanou tu možnost, protože nedokážou absolvovat střední školu, na které všeobecná povaha studijního programu způsobuje, že se jejich specifická porucha stává nepřekonatelnou překážkou v klasickém systému hodnocení.
Znám jednoho mladíka, který má specifickou poruchu učení.
Propadl na základní a střední škole, které opustil bez vysvědčení, ale na základě testu schopností a doporučení učitelů se dostal na jistou menší vysokou školu.
V průběhu dvou let prokázal mimořádné nadání pro studium filozofie a stal se oblíbeným vůdcem studentů.
Evropský vzdělávací systém inklinuje k přísnosti a soutěživosti.
Řídící orgány zastávají názor, že to vede k vytváření třídy vzdělaných, schopných občanů, ale tato neflexibilnost - univerzální přístup - udupává potenciál mnohých mladých lidí.
Není to dobré a způsobuje to sociální vyloučení, které může u mnohých vést ke zklamáním a v některých případech v dospělosti k agresivnímu chování.
76 % vězňů v irské věznici Mountjoy mělo v minulosti problémy s nedostatečným prospěchem, za kterými se pravděpodobně skrývaly nediagnostikované poruchy učení.
Ignorování těchto dětí a dospělých je jasná diskriminace.
Jsem velmi hrdá na to, že tento Parlament písemné prohlášení schválil, ale je tu jedna věc, na kterou bych chtěla upozornit.
Deklarace práv dítěte schválená OSN říká, že každé dítě má právo na primární vzdělávání, ale děti se specifickými potřebami mají právo na pomoc, kterou potřebují, v rámci dostupných prostředků.
Předtím než tuto úmluvu ratifikujeme, musíme ji velmi podrobně prozkoumat.
Jinak tuto chybu přeneseme do našich vlastních politik.
člen Komise. - Vážená paní předsedající, děkuji všem přítomným, především paní Záborské a spoluautorkám otázky, protože si myslím, že je velmi důležitá nejen jako otázka, jako téma našich diskusí, ale i v souvislosti s podnikáním kroků ve prospěch těch, kteří potřebují specifičtější pomoc nebo léčbu nebo podmínky pro život ve společnosti k tomu, aby se mohli vzdělávat, školit atd.
Obzvlášť zdůrazňuji, co bylo řečeno na začátku: že chceme být hlasem osob s těmito problémy, a podle mne je to velmi silný morální a politický závazek.
Komise si uvědomuje negativní sociální a zdravotní důsledky, které mohou tyto problémy způsobovat postiženým osobám nebo rodinám vychovávajícím děti s problémy označované předponou "dys".
Souhlasíme s tím, že by měly být podniknuty kroky ke zlepšení každodenního života dětí a jejich přístupu ke vzdělání, informacím a kultuře.
Hlavní zodpovědnost za péči o lidi s problémy označovanými předponou "dys" leží, přirozeně, v rukou členských států, ale Komise spolu s evropskými institucemi může kroky členských států podpořit.
Například náš akční plán pro oblast zdravotních postižení 2003-2010 prosazuje přístup k podpůrným službám pomoci a péče pro lidi se zdravotním postižením a jejich rodiny.
Komise prosazuje takovou úroveň služeb, která nastoluje přiměřenou rovnováhu mezi bezpečností, svobodnou volbou a nezávislým životem.
Pracovní plány Komise pro roky 2005, 2006 a 2007 v oblasti veřejného zdraví se konkrétně věnovaly i potřebě získat další informace a definovat ukazatele poruchy pozornosti provázené hyperaktivitou, zaostalosti poznávacích schopností a poruchy motorických, percepčních, jazykových a společensko-emocionálních funkcí.
Zveřejnili jsme několik výzev k předkládání projektů na podporu výzkumu problémů označovaných předponou "dys".
Komisi však dosud žádný projekt v této oblasti nebyl předložen..
Jak víte, program Společenství PROGRESS poskytuje podporu několika velkým evropským sítím, včetně Evropského fóra zdravotně postižených.
Podporujeme i Evropskou agenturu pro rozvoj speciálního vzdělávání.
Agentura poskytuje politikům a odborníkům důležité informace o zvláštních výchovně-vzdělávacích potřebách a napomáhá výměně osvědčených postupů.
Zvláštní vzdělávací potřeby tvoří jednu ze všeobecných priorit Programu celoživotního vzdělávání a jako takové musí být prioritou všech jeho činností, protože patří mezi všeobecné priority.
Program celoživotního vzdělávání si stanovil za jasný cíl integrování lidí s různými konkrétními potřebami.
Konkrétně je to realizováno financováním projektů spolupráce zaměřených na výměnu, rozvoj a zlepšení všeobecných postupů, včetně postupů vytváření pedagogických struktur v běžném a speciálním vzdělávání, a poskytováním navýšených grantů postiženým účastníkům na financování jakýchkoli dalších potřebných podpůrných opatření.
Komise navíc podporuje několik výzkumných projektů, včetně projektu Neurodys, který byl vzpomenut v otázce k ústnímu zodpovězení.
Komise také podporuje přístup k informačním a komunikačním technologiím a celkově ke všem novým technologiím pro lidi s různými problémy označovanými předponou "dys".
V rámci části šestého rámcového výzkumného programu věnované informačním a komunikačním technologiím byly spolufinancovány projekty hledající elektronická řešení ve formě elektronického přístupu a elektronické asistence.
V tomto ohledu připomenu dva projekty: projekt AGENT-DYSL, zaměřený na vývoj další generace pomocných čítacích systémů, a projekt EU nazvaný Pro všechny, který má rozvíjet technologie tak, aby bylo vzdělání přístupnější všem, včetně lidí s dyslexií.
Sedmý rámcový výzkumný program bude pokračovat v podpoře projektů nebo výzkumu v souvislosti s problémy označovanými předponou "dys" i v rámci priorit zdraví a elektronické přístupnosti.
Uvědomujeme si význam shromažďování důležitých statistických údajů.
Byly jedním z horkých témat v tomto Parlamentu.
Ačkoli Komise v současnosti neshromažďuje statistiky o specifických problémech souvisejících s poruchami označovanými předponou "dys", Eurostat poskytuje celoevropské statistiky o zdravotním postižení a sociální integraci.
Na základě průzkumu pracovních sil z roku 2006, který byl speciálně zaměřen na problematiku zdravotního postižení, Eurostat v současnosti připravuje celoevropský průzkumný model.
Průzkum je součástí Evropského systému pro průzkum zdraví a zaměřuje se na zdravotní postižení a různé aspekty sociální integrace lidí ve věku okolo 18 let.
Uvědomujeme si těžkosti, s nimiž se setkávají lidé nebo rodiny, které se starají o postižené, včetně lidí s problémy označovanými předponou "dys".
V souladu s naším závazkem stanoveným v plánu pro žen a mužů pohlaví jsme v letech 2005 a 2006 zahájili jednání s našimi sociálními partnery o politice usmíření.
Jednání se týkala širokého spektra otázek včetně mateřské dovolené, rodičovské dovolené, rodičovské dovolené při adopci dítěte a nového druhu opatrovnictví členů rodiny odkázaných na pomoc.
Komise v červnu 2007 ukončila druhou fázi jednání a v současnosti pracuje na hodnocení vlivu.
V závislosti na jeho výsledcích by mohly být nové návrhy předneseny už v roce 2008.
Komise neustále sleduje transpozici antidiskriminačních právních předpisů EU na národní úrovni.
Směrnice 2000/78/ES, která zakazuje diskriminaci v zaměstnání a výrobní činnosti, se týká všech občanů, včetně občanů s problémy souvisejícími s poruchami označovanými předponou "dys".
Komise však věří, že právní předpisy by měly poskytovat ochranu nejen zaměstnancům se zdravotním postižením, ale i zaměstnaným lidem, kteří se starají o osobu se zdravotním postižením odkázanou na pomoc.
V této souvislosti s velkým zájmem sledujeme případ Coleman, který v současnosti čeká na rozsudek Evropského soudního dvora.
Na závěr chci zdůraznit, že tu jde především o skutečné vědomosti a povědomí a váš příspěvek nám teď velmi pomůže.
Je škoda, že je tak pozdě, téměř půlnoc.
Avšak jen co náležitě zvýšíme všeobecné povědomí, myslím si, že bychom se mohli zaměřit více na uplatňování konkrétních kroků ku prospěchu těch, kteří je skutečně potřebují.
jménem skupiny PPE-DE. - (EL) Vážená paní předsedající, vážený pane komisaři, děkuji za to, že jste tu zůstali v tak pokročilou dobu a za vaše důkladné uchopení dané otázky.
Vidím po vašem boku další dva komisaře, včetně komisaře zodpovědného za oblast zdraví.
V jeho pravomoci je udělat taková opatření, díky kterým by poruchy chování a učení přestaly být chápány jako postižení a začaly se vnímat spíš jako zdravotní problémy.
Kromě toho řídí výzkum k dosažení včasné diagnózy a zajišťuje, aby se lékařské léčebné a terapeutické metody staly konkrétními návrhy v rámci výzkumných programů.
Tím opětovně získává vaše odvětví vzdělávání, který může zdravotnickému personálu a rodičům poskytnout speciální školení a školám speciální vybavení.
V uskutečňování doplňkových a pomocných opatření pro žáky se speciálními vzdělávacími potřebami se prosazují nové technologie.
Možnost vzdělávání vede k opětovnému začlenění do pracovního procesu a odborné přípravy.
Vidím tu i třetího komisaře pro zaměstnanost.
Opatření zabezpečující přístup k profesnímu životu, společenským právům a možnostem sociální integrace by ho měla zajímat.
Předcházejí sociálnímu vyloučení jedinců, kteří mají rozličnou úroveň schopností, kteří mají zvláštní charakteristiku, ale nejsou zdravotně postižení.
Mnohokrát jste použili slovo "postižení" a vyjmenovali a popsali nám všechny programy pro osoby se zdravotním postižením.
V tomto případě je to však otázka jiných problémů dyspraxie.
Ty dokážeme řešit bez toho, abychom potřebovali spoustu nových iniciativ; jediné, co potřebujeme, je trocha výdajů a financí, ale v zásadě stačí péče, organizace a soustředění osvědčených postupů z poměrně široké oblasti, které už členské státy mají k dispozici.
Právní uznání je základním předpokladem a umožňuje přístup ke zdravotní péči a vzdělání a také sociálnímu zabezpečení.
Aby nebyly rodiny diskriminovány, poskytují se jim technické prostředky a finanční pomoc: trpí totiž od momentu, kdy jsou poprvé nuceny řešit problém, který představuje diagnóza dyspraxie, až do jejího vyléčení.
Doufám, že naše otázka dá Komisi podnět jednat.
jménem skupiny PSE. - (FR) Vážená paní předsedající, vážený pane komisaři, dámy a pánové, je potěšující vidět, že se téma poruch označovaných předponou "dys", které je tak často ignorováno, nyní projednává v Parlamentu, a skutečnost, že toto téma vyvolalo odezvu prakticky všech politických skupin, které tvoří tento Parlament, dokazuje, že žádný občan Evropy, bez ohledu na to, jaké má problémy, by podle nás neměl být předmětem diskriminace.
To je případ lidí trpících poruchami označovanými předponou "dys", protože stále propracovanější studie ukazují, že ač je tento druh postižení stále velmi rozšířený, ještě se stále často stává, že není správně pojmenován.
Jako jediná francouzská poslankyně, která dnes večer vystupuje, se mohu pyšnit tím, že Francie je v úsilí řešit poruchy označované předponou "dys" poměrně aktivní.
Díky iniciativě sdružení rodičů a sdružení odborníků 10. října tohoto roku v Paříži oslavíme národní svátek, první svého druhu, a doufáme, že tím tisk upozorníme na situaci osob, zejména dětí, které problémy tohoto druhu trápí.
Dnes večer jsem však svoji otázku nekladla se záměrem oslavovat pokroky dosažené v té či oné zemi (ještě je před námi přece jen velký kus práce), položila jsem ji proto, abychom společně diskutovali o způsobech, jak shromáždit osvědčené postupy vyvinuté na evropské úrovni, protože některé členské státy existenci tohoto typu poruchy dokonce ani neuznávají.
Zdá se mi, že požadavek, aby byla vytvořena evropská multidisciplinární síť pro specifické problémy učení a odborné přípravy, která je uvedena i v písemném prohlášení, sleduje přibližně stejný cíl.
Prospěšné by bylo i uvážlivé využití opatření Společenství, například sedmého rámcového programu.
Pane komisaři, v této souvislosti vámi zmiňovaná iniciativa, projekt NeuroDys zaměřený na odhalení kognitivního, cerebrálního a genetického původu dyslexie, na němž spolupracuje 15 skupin vědců z devíti členských států - mimochodem, ráda bych podotkla, protože toto je důležité, že v tomto Parlamentu se mluví prakticky všemi evropskými jazyky - je dobrým příkladem, protože v konečném důsledku se mi zdá, že Evropa by měla jako první chápat tyto problémy a jako první sbírat biologické údaje, které s nimi souvisejí.
Měla by však zároveň jít příkladem v uznávání účinnějších forem rehabilitace a terapie, aby děti mohly začít znovu doufat a dívat se na život optimisticky.
Plánuje Komise připravit v budoucnu další programy tohoto druhu?
Pane komisaři, zmínil jste se o výzvě k předkládání projektů, která neměla žádnou odezvu.
Je v našem zájmu, aby kampaně na zvýšení povědomí vedené různými sdruženími a poslanci, kteří podepsali písemné prohlášení, tento nedostatek informací a motivací napravili.
Doufáme, že vaše schopnost mobilizovat evropské financování, které na splnění těchto očekávání potřebujeme, umožní vedení náležitého výzkumu poruch označovaných předponou "dys", jakými jsou dyspraxie a dysfázie.
jménem skupiny UEN. - (PL) Vážená paní předsedající, zjištění, že 10 % dětí trpí dysfunkčními poruchami, je poměrně alarmující.
Znamená to, že jedno z deseti dětí je buď postižené motorickou poruchou, anebo nedokáže vyjádřit své myšlenky či je nedokáže vyjádřit dostatečně jasně.
Jaké bude za několik let dospělé obyvatelstvo?
Budou ho tvořit lidé, kteří budou mít těžkosti s vykonáváním běžných povinností každodenního života, lidé, kteří ve společnosti nemohou sehrávat normální úlohu.
Můžeme proto uvažovat, že je začneme brát jako invalidy a že vytváříme společnost invalidů?
To by bylo nepřijatelné.
Když takový zdravotní stav může být léčen, musíme udělat všechno, co je v našich silách, aby se postižené děti léčily, a ne se zaměřovat na prevenci diskriminace a sociálního vyloučení, protože nikdo nemůže vyloučit bytosti, které se podobají jemu samotnému.
Nemyslím si, že k tomu dojde.
Jsem přesvědčen, že existují způsoby, jak tuto situaci zvládnout.
Na závěr bych chtěl vyjádřit upřímné poděkování těm, díky kterým se tato problematika dostala do mé pozornosti, a říci, že stojím po jejich boku.
jménem skupiny Verts/ALE. - (ES) Vážená paní předsedající, rád bych začal tím, že poděkuji členům skupiny a poslanců, kteří vyšli s touto iniciativou písemného prohlášení a otázky k ústnímu zodpovězení, a také Komisi za to, že je tu v tuto pozdní noční hodinu přítomna, aby diskutovala o tomto problému, který jak se bohužel zdá, je utajovaný, je věcí maximální diskrétnosti a který je navíc v mnoha případech neviditelný.
I přes tuto situaci, skutečnost, že jsme o něm dnes diskutovali, znamená, že chceme skoncovat s jeho neviditelností, a já proto s nadšením podporuji nejen písemné prohlášení a otázku k ústnímu zodpovězení, ale i tuto rozpravu.
Zkrátka a dobře, myslím si, že všichni známe někoho, kdo trpěl nebo trpí těmito poruchami, které však nejsou nemocí.
Proto podle mého názoru vnímáme tuto problematiku tak, že rozhodně nejde o lidi, kteří by potřebovali řekněme zvláštní obsluhu ve smyslu zdravotní péče, jaké se dostává nemocným.
Potřebují jen zvláštní podporu, pomoc a ohleduplnost, jichž se jim musí dostat nejen ze strany instituce, ale i v rodinách, vzdělávacích střediscích a především ve společnosti jako takové.
Podle mého názoru nejhorší věc, která se může v těchto případech stát, je vzrůst diskriminace pramenící v první řadě v nevědomosti, v dojmu, že tito lidé nemohou vést úplně normální život, ačkoli by k tomu potřebovali jen trochu podpory, a především v nedostatku politické vůle a hospodářských zdrojů k realizaci potřebných programů, které by jim umožnily nejen vést, opakuji, normální život, ale které by jim - jako úplně schopným lidským bytostem - umožnily přispívat svým umem, poznatky, nadějemi a sny do společnosti, která je často odsouvá na okraj a diskriminuje, třebaže se to nijak nezasloužili.
(PL) Vážená paní předsedající, rád bych poblahopřál těm, kteří nastolili otázku specifického zdravotního postižení.
10 % postižených dětí vyroste do 10 % obyvatel, kteří mají problém s životem ve společnosti.
Jejich utrpení se v dospělém věku ještě prohlubuje.
Dnes nás však znepokojuje osud dětí odtržených od společnosti z celkem nepochopitelných důvodů.
Jak děti rostou, z problému pramení další a jeden komplex vyúsťuje do druhého.
Poruchy označované předponou "dys" by měly být uznány jako konkrétní stav nebo postižení.
Problémy, které s sebou přinášejí, by se měly vysvětlit nejprve samotnému dítěti, a potom jeho okolí, rodičům, přátelům a spolužákům.
Takové děti si vyžadují zvláštní přístup a zvláštní uzpůsobení vyučovacích metod.
Pojmenování a správné určení těchto poruch jsou mimořádně důležité zejména v případech, kdy jsou podmínky pro jejich léčbu.
člen Komise. - (SK) Paní předsedající, chtěl bych poděkovat za mnohá skutečně velmi povzbudivá vystoupení.
Nejsem odborníkem, ale v této agendě potřebujeme více odbornosti.
Znám tuto problematiku i osobně, ale právě o mnoho hlubší přístup různých institucí a politik je pro ni velmi potřebný.
Zazněly tu mnohé z nich, jde o oblast sociální politiky, rovnosti příležitostí, nediskriminace, zdraví, vzdělávání, odborné přípravy a možná i mnohých dalších, které mají co do činění s touto problematikou.
Východiskem je skutečný zájem a vůle změnit situaci, protože ignorace živí intoleranci - "ignorance breeds intolerance" - to platí ve všem, i v této problematice.
Jedna z úloh je samozřejmě sbližovat pohledy ve státech a v Unii, tzn. státech Unie, na tuto problematiku, neboť nikde neexistuje žádná definice a v některých zemích jsou i národní dny věnované této problematice.
Z mého pohledu definice, kterou využívají Organizace spojených národů v Úmluvě o právech osob se zdravotním postižením, jde tím směrem, který by vlastně mohl být inspirující pro členské země, i když je to v jejich pravomoci.
Chtěl bych zopakovat, co jsem řekl v úvodu: máme několik důležitých programů, které mohou pomoci z hlediska odborného, ale i z hlediska informačního a komunikačního pojmenovat způsoby řešení.
Jde o programy vzdělávání, celoživotního vzdělávání, výzkumu a také o program veřejného zdraví.
Dovolte mi osobně, ale i jménem mé instituce poděkovat týmu autorek, i ostatním, kterým záleží na tom, aby lidé s poruchami označovanými předponou "dys" byli viděni rovnocenně a bylo uznáno, že jsou často nedoceněni z hlediska talentu, schopností, potenciálu.
Komise byla vyzvána, aby byla aktivnější v této problematice, a já chci říci, že Komise je aktivní a bude ve spolupráci s Parlamentem a předsednickými zeměmi ještě aktivnější, než jsme možná byli dosud.
Pane komisaři, mnohokrát vám děkuji za vaše opětovné ujištění.
Rozprava je ukončena.
Písemná prohlášení (článek 142)
písemně. - (IT) Rád bych poblahopřál kolegům, kteří podnítili tuto rozpravu, a Evropské komisi zastoupené osobou komisaře Figeľa, s kterým jsem spolupracoval při několika předchozích příležitostech, i k tomu, že je připraven přijímat návrhy předkládané tímto Parlamentem.
Ačkoli oblast zdraví spadá především do pravomoci jednotlivých států, oceňuji úsilí, které Komise vynakládá na to, aby členské státy povzbuzovala k přijímání strategií, které osobám se zdravotním postižením umožňují přístup k péči a především které jim umožňují vést podle možností normální život.
Akční plán pro oblast zdravotních postižení 2003-2010 pro lidi se zdravotním postižením a program PROGRESS se už tímto směrem ubírají.
Je však důležité zvedat povědomí evropských občanů a prosazovat začlenění těchto osob, v první řadě dětí, do společnosti.
Integrace a kampaně na zvýšení povědomí proti "dyskriminaci" na školách, pracovištích, ve sportu a v každodenním životě jsou stejně potřebné jako přístupy ke zdravotním službám, aby tyto dysfunkce - někdy čistě fyzické povahy - nekomplikovaly osobní a pracovní život lidí, kteří jimi trpí, a jejich rodin.
Pořad jednání příštího zasedání: viz zápis
Ukončení zasedání
(Zasedání bylo ukončeno ve 23:55.)
Zahájení zasedání
(Zasedání bylo zahájeno v 10:00 hod.)
Předložení dokumentů: viz zápis
Potřeba komplexní strategie boje proti rakovině (písemné prohlášení): viz zápis
Žádost o zbavení poslanecké imunity: viz zápis
Pořad jednání: viz zápis
1. Elektronické knihovny (hlasování)
Zpráva: Descamps
2.
Účinnost a spravedlnost v evropských systémech vzdělávání a odborné přípravy (hlasování)
Zpráva: Zatloukal
3. Provádění rozhodnutí Rady o moratoriu na trest smrti (hlasování)
Návrh usnesení:
6.
Povinnosti poskytovatelů přeshraničních služeb (hlasování)
- Zpráva: Lethinen
7.
Provádění zásady rovného zacházení s osobami bez ohledu na jejich rasu nebo etnický původ (hlasování)
Zpráva: Buitenweg
Členství ve výborech a delegacích: viz zápis
Schválení zápisu z předchozího zasedání: viz zápis
Předání přijatých textů během schůze: viz zápis
Sdělení společných postojů Rady: viz zápis
Opravy hlasování a sdělení o úmyslu hlasovat: viz zápis
Rozhodnutí o určitých dokumentech: viz zápis
Písemná prohlášení uložená v rejstříku (článek 116 jednacího řádu): viz zápis
Termíny příštích zasedání: viz zápis
Pokračování zasedání
Zahajuji zasedání Evropského parlamentu přerušené ve čtvrtek 27. září 2007.
In memoriam
Dámy a pánové, mám smutnou povinnost informovat vás o úmrtí kolegy poslance a bývalého kolegy poslance.
Včera ráno zemřel náš kolega poslanec Fausto Correia.
Narodil se 29. října 1951 ve městě Coimbra a zemřel ve věku pouhých 55 let.
Zanechal po sobě ženu a tři syny.
Vystudoval práva na univerzitě ve svém rodném městě Coimbra a pokračoval vynikající kariérou obhájce, novináře a následně politika v Portugalsku.
Dlouho byl poslancem portugalského parlamentu a také státním tajemníkem premiéra Antónia Guterresa.
Od roku 2004 byl poslancem Evropského parlamentu.
Fausto Correia byl a zůstane v Portugalsku slavným a oblíbeným díky svému soustavnému a dlouhodobému poslání nastolit demokracii a díky své oddanosti základním hodnotám bratrství a sousedství.
Fausto Correia bude velmi chybět své rodině, přátelům a nám, jeho kolegům poslancům.
Kondolenční kniha, do které mohou poslanci a zaměstnanci Evropského parlamentu přispět svými projevy soustrasti, bude k dispozici během jednání tento týden ve středu a ve čtvrtek před jednacím sálem.
S velkým zármutkem jsme přijali zprávu o úmrtí našeho bývalého kolegy poslance Christiana de la Malène, který byl poslancem Evropského parlamentu ve dvou obdobích - od roku 1959 do roku 1961 a v letech 1962 až 1994.
Christian de la Malène, který byl také bývalým ministrem a senátorem za prezidenta De Gaullea, zemřel 26. září ve věku 86 let.
Jako bývalý předseda skupiny Evropských progresivních demokratů a skupiny Evropské obnovy a demokratické aliance byl Christian de la Malène přesvědčeným Evropanem srdcem i myslí.
Svůj život zasvětil silné a demokratické Evropě a politickému společenství.
Christian de la Malène byl kolega a přítel, kterého si budeme pamatovat pro jeho lidskost a jeho politickou odhodlanost.
Při této příležitosti si ho chceme s vděčností připomenout.
Prosím o minutu ticha na památku našich zesnulých kolegů.
(Shromáždění povstalo a zachovalo minutu ticha.)
Prohlášení předsednictví
Vážení kolegové a kolegyně, vaše excelence, dámy a pánové.
Dnes není pouze mezinárodní den proti trestu smrti.
Rada Evropy se svými 47 členskými státy a s podporou Evropského parlamentu a Evropské komise vyhlásila 10. říjen také Evropským dnem proti trestu smrti.
Jsme velmi rádi, že v tento den jsou s námi také zdravotní sestry z Bulharska a doktoři, kteří před nedávnem unikli trestu smrti v Libyi.
(Nepřerušovaný potlesk)
Rád bych využil této příležitosti a jménem celého Parlamentu velmi srdečně přivítal zdravotní sestry Nasyu Nenovou, Kristiyanu Valchevou, Snezhanu Dimitrovou, Valyu Chervenyashkou, Valyu Siropulovou a doktory Ashrafa Ahmeda Gomma El Hagouse a Zdravka Gueorguieva.
Od února 1999 byli nuceni strávit osm let ve vazbě během čekání na proces v Libyi, kde byli falešně obviněni za úmyslné infikování stovek libyjských dětí virem HIV.
Jsme proti trestu smrti. v minulosti jsme proto opakovaně vyzývali libyjské úřady, aby propustili bulharské zdravotní sestry a palestinské doktory.
Trest smrti je vážným porušením lidských práv a především práva na život.
Jménem Evropského parlamentu bych proto chtěl vyzdvihnout naše pevné odhodlání vést kampaň proti trestu smrti.
Přikládáme tomu velký význam ve vztazích s našimi sousedy a partnery na celém světě.
Děkuji těm státům, které teprve nedávno zrušily trest smrti, především Rwandě.
Tento příklad ukazuje, že i takové státy, jejichž občané trpěli nejhrůznějšími zločiny, se vzdali trestu smrti jako prostředku výkonu spravedlnosti.
Další příležitostí na podporu celosvětového zrušení trestu smrti jsou olympijské hry, které se uskuteční příští rok v Pekingu.
Nabízejí nám příležitost prolomit hradbu mlčení, kterou Čína obklopuje výkon trestu smrti.
Evropská unie předložila Valnému shromáždění OSN návrh usnesení týkající se trestu smrti.
Tato iniciativa, kterou Evropský parlament při mnohých příležitostech podpořil, je důležitým krokem ke zrušení trestu smrti a v tomto ohledu vyzýváme portugalské předsednictví Rady, aby toto téma aktivně propagovalo v rámci OSN v New Yorku.
Evropský parlament na toto téma vedl mnoho rozprav a jen letos jsme přijali tři usnesení týkající se trestu smrti.
Žádné jiné téma se v Evropském parlamentu tak intenzivně nekonzultovalo.
Trest smrti rozhodně odmítáme v každé formě a bez ohledu na jeho zdůvodnění.
Členským státům Evropské unie se podařilo stát se na základě společných hodnot společenstvím bez trestu smrti.
Tento závazek je obsažený také v Chartě základních práv EU.
Pokud bude Charta na základě reformní smlouvy právně závazná, budeme dokonce moci říct, že trest smrti se v Evropské unii zrušil na všech úrovních.
Jsem rád a jsem vděčný, že ani jeden členský stát Evropské unie nezpochybnil zrušení trestu smrti v Chartě základních práv EU, ani nikdy vážně neuvažoval o jeho opětovném zavedení.
Evropská unie jako globální hráč tak může poukazovat na tento mimořádný úspěch v oblasti lidských práv a bránit ho.
Na památku obětí bych vás rád požádal o minutu ticha.
Dnes, kdy je Evropský a mezinárodní den proti trestu smrti, my, Evropský parlament, žádáme všechny státy, které pokračují ve vykonávání rozsudků smrti, aby následovaly našeho příkladu a trest smrti zrušily.
Evropská unie je vám při tom připravená a ochotná pomoci.
(Potlesk)
(DE) Vážený pane předsedo, rád bych uskutečnil prohlášení a požádal Vás o Vaši podporu.
Jak víte, naše skupina se rozhodla svolat schůzi rozšířeného předsednictví v Moskvě, abychom hovořili o různých problémech týkajících se vztahů mezi Ruskem a Evropskou unií s různými ruskými stranami - s vládou stejně jako s opozicí.
Zjistili jsme, bohužel, že by ruská vláda nevydala víza našim kolegům a tato schůze by se tedy nemohla uskutečnit.
Stalo se to týden poté, co chtěl Podvýbor pro lidská práva svolat v Moskvě podobnou schůzi. Také nedostali víza, a schůze se tedy nemohla uskutečnit.
Považujeme za nepřijatelné, že nám vláda, kterou některé hlavy států charakterizují jako dokonalou demokracii, neumožní zorganizovat dokonale demokratickou událost v Moskvě.
Rádi bychom požádali Parlament, aby tuto situaci prověřil, a Vás, pane předsedo, abyste nás podpořil písemným prohlášením adresovaným místním velvyslancům a také ruské vládě.
(Potlesk)
Mnohokrát Vám děkuji, pane Cohn-Bendite.
Na vaši žádost budu reagovat na základě svého přesvědčení a povinnosti.
Schválení zápisu z předchozího zasedání: viz zápis
Složení Parlamentu: viz zápis
Ověřování pověřovacích listin: viz zápis
Členství ve výborech a delegacích: viz zápis
"Dys"kriminace a sociální vyloučení dětí s poruchami typu "dys" (písemné prohlášení): viz zápis
Pořad jednání: viz zápis
Předložení dokumentů: viz zápis
Písemná prohlášení (předložení): viz zápis
Písemná prohlášení (článek 116 jednacího řádu): viz zápis
Texty smluv dodané Radou: viz zápis
Převody prostředků: viz zápis
Následný postup na základě postojů a usnesení Parlamentu: viz zápis
Příprava neformální schůzky na nejvyšší úrovni v Lisabonu (18.-19. 10.
2007)
Dalším bodem jsou prohlášení Rady a Komise o přípravě neformální schůzky na nejvyšší úrovni v Lisabonu ve dnech 18. až 19. října 2007.
úřadující předseda Rady. - (PT) Vážený pane předsedo, dámy a pánové. Pane předsedo, jistě pochopíte, že dříve než přejdu k bodu programu, kvůli kterému jsem dnes tu, rád bych jménem portugalské vlády a portugalského předsednictví Rady poděkoval za upřímnou a přátelskou poctu, podle mého názoru zcela zaslouženou, kterou jste vzdali při této nečekané a smutné ztrátě mému krajanovi a poslanci tohoto Parlamentu, doktoru Faustu Correiovi.
Portugalsko bylo touto zprávou zcela šokováno. Byla to totiž zpráva o ztrátě někoho, kdo byl skutečně dobrým člověkem a kdo byl pro nás všechny příkladem v boji za lidskou důstojnost a hodnoty, v něž věříme: hodnoty právního státu a respektování lidských práv.
Tato ztráta je jistě velká.
Měli bychom se pouze snažit, následovat jeho příkladu, jak to bude možné. Jsem upřímně vděčný tomuto Parlamentu, že mu vzdal úctu, což samozřejmě zopakuje i portugalská vláda.
(Potlesk)
místopředsedkyně Komise. - Vážený pane předsedo, v loňském roce jsem v Parlamentu hovořila o tom, co Komise považovala za hlavní hybnou sílu pokroku dnešní Evropské unie, a stanovili jsme tzv. duální přístup - aktivní politický program a ambiciózní přístup k reformní smlouvě byly cíle, které se navzájem podporovaly. v této rozpravě bylo dosaženo značné shody podle mého ze tří důvodů.
V první řadě odráží úroveň zralosti Evropské unie, neboť Evropa se dnes dotýká mnoha oblastí života lidí, což vytváří očekávání.
Ústup Evropy do pozice vžité konvence by byl velkou chybou.
Za druhé si myslím, že náročná úloha komunikace Evropy se svými obyvateli vyžadovala nový přístup, který by obsahoval důkladnější uvědomění si skutečnosti, jak Evropa souvisí se společenskými potřebami, hospodářskými cíli a základními hodnotami svých občanů. a konečně nový přístup nebyl založený pouze na politickém instinktu: opíral se o práci, kterou Komise předložila ve svém Plánu D pro demokracii, dialog a diskusi, na kterém se aktivně podílelo mnoho poslanců tohoto Parlamentu.
Neformální zasedání Evropské rady příští týden bude duálním přístupem v akci.
Na jedné straně bychom měli vidět, jak hlavy států a vlád ukončují mezivládní konferenci a hlasují o nové reformní smlouvě.
Na straně druhé předsednictví naznačilo svůj záměr prohloubit diskusi o tom, jak Evropa reaguje na globalizaci.
Začněme tedy reformní smlouvou: máme před sebou text, který představuje značný pokrok.
Ráda bych vzdala hold práci portugalského, stejně jako německého předsednictví, za způsob, jakým rozvážně a vyrovnaně posunuli proces vpřed a prokázali své velké odhodlání.
Podobně jako kolega z předsednictví také já chci vyjádřit úctu Parlamentu za jeho konstruktivní úlohu v poslední fázi.
Naše spolupráce byla dobrá a díky panu Brokovi, panu Barónu Crespovi a panu Duffovi dnes máme lepší smlouvu z hlediska ustanovení o právech a občanství.
Zároveň prostřednictvím formálního prohlášení potvrdíme plnoprávní postavení Charty základních práv.
Uvědomme si, kolik lidí tvrdilo, že Evropská unie 27 členských států už nikdy nebude schopná odsouhlasit text smlouvy.
Jsme blízko toho, abychom jim dokázali, že opět neměli pravdu.
Odhodlání nás všech dosáhnout dohody je rovněž příslibem Evropy s množstvím nápadů.
Pokud dosáhneme během příštího týdne dohody, splníme tak svůj závazek co nejlépe dostát mandátu.
Musíme překonat poslední překážky minulosti.
Jsem si jistá, že hlavy států a vlád si plně uvědomí, že atmosféra vzájemného obviňování a sporů v Lisabonu procesu ratifikace nijak nepomůže.
Rádi bychom samozřejmě předešli neúčasti, pokud je však toto cena za pokrok v případě ambiciózní reformní smlouvy, musíme ji přijmout.
Je to přirozená součást kompromisů a jednání.
Ráda bych také poděkovala Parlamentu za rychlou a účinnou reakci na výzvu ze strany Evropské rady na předložení návrhů jejího budoucího složení.
Jde o problematiku náročnou a citlivou pro nás všechny, stejně jako pro členské státy. Ráda bych proto zdůraznila potřebu dohody ze strany Parlamentu i Rady.
Ještě pár posledních slov ke smlouvě: politická dohoda Evropské rady je důležitým krokem, ale jak všichni víme, tím její cesta nekončí.
Doufám, že během procesu ratifikace dokážeme spolupracovat a že ho budeme považovat za příležitost komunikovat, vysvětlovat a poslouchat o Evropské unii.
Tam, kde to bude možné, by měla existovat koordinace, jak to navrhla Komise minulý týden v novém dokumentu nazvaném Partnerství pro komunikaci o Evropě.
Zároveň potřebujeme smlouvu, která je maximálně srozumitelná a pochopitelná a která bude obsahovat ucelený text, dostupný co nejdříve to bude možné po skončení mezinárodní konference.
Během procesu ratifikace, který povede k Evropským parlamentním volbám v roce 2009, bude pro určení postojů rovněž důležité i informování Evropanů o našem politickém programu. Příští týden budeme díky předsednictví jednat o Evropě a globalizaci.
Je to velmi aktuální téma: každým rokem je jasnější, že globalizace je hlavním problémem této generace Evropanů.
Určitým způsobem se týká každého: zboží a služby, které nakupujeme, televize, kterou sledujeme, energie, kterou používáme, i práce, kterou děláme.
Evropská unie už delší dobu úspěšně rozvíjí politiku, kterou uznává důležité propojení mezi hospodářským úspěchem a sociálními jistotami.
Globalizace však není statická. Jasně nám to ukázaly turbulence na finančních trzích letos v létě.
Neustále se musíme přizpůsobovat měnícím se okolnostem.
Jak již uvedl pan Lobo Antunes, minulý týden Komise přijala dokument pro tuto diskusi, který bude zároveň základem pro návrhy týkající se kontroly lisabonské strategie růstu a pracovních míst, které budou předložené později v průběhu tohoto roku.
Hovoří o tom, že Evropa se musí připravit na globalizaci, aby dokázala úspěšně reagovat na tlak, který vytváří na ekonomiky, na naše orgány a naše občany, a aby se také chopila příležitostí větší prosperity, vyvedení lidí z chudoby, vytvoření nových trhů pro naše výrobky, užší spolupráce a většího sdílení hodnot.
Dokument také velmi jasně poukazuje na to, že globalizace není jen nějakou nezdolnou vnější přírodní silou, vůči které Evropská unie vystupuje jako pasivní pozorovatel.
Globalizaci můžeme do jisté míry přizpůsobit vlastním představám. a to je náš úkol: být dostatečně sebevědomí, pokud jde o naše hodnoty, vizi a nástroje, které máme k dispozici na zajištění toho, aby Evropa v éře globalizace uspěla.
Zároveň však odmítáme protekcionismus.
Říkáme ano ochraně našich obyvatel, ale říkáme ne protekcionismu, který je může pouze ochudit.
Zároveň vysílá signál našim partnerům: nedáme se snadno přemluvit, budeme bránit evropské zájmy.
To vyžaduje stejné podmínky, zajištění oboustranné otevřenosti, vyjasnění skutečnosti, že neustoupíme ze svých vysokých standardů zdravotní péče, bezpečnosti, ochrany životního prostředí a spotřebitelů.
Dokument je stejně nekompromisní, pokud jde o naše hodnoty. v éře globalizace můžeme prosperovat, avšak chceme toho dosáhnout vlastním způsobem.
Náš růst bude muset být udržitelný.
Stanovili jsme si ambiciózní cíle na snížení emisí skleníkových plynů a využívání obnovitelných zdrojů energie a ty splníme.
Setkání bude významnou příležitostí na obnovení vůdčí úlohy Evropy během příprav na konferenci na Bali.
Použijeme naše společenské modely na rozšíření výhod globalizace v celé naší společnosti.
Patří mezi naše největší hodnoty.
Pomohou našim občanům přizpůsobit se a poskytnou jim nástroje na úspěšné zvládnutí rychlé změny.
Sociální summit tripartity před neformálním zasedáním Evropské rady poskytne skvělou příležitost na stanovení rámce.
Je jasné, že Evropská unie dnes Evropanům nabízí způsob, jak z globalizace vytěžit co nejvíc, kontinentální kontext, který jednotlivé země poskytnout nemohou.
Pokud chceme zmíněného evropského zájmu dosáhnout, máme k tomu k dispozici připravený nástroj v podobě lisabonské strategie růstu a nových pracovních míst.
Naše hospodářská analýza dokazuje, že lisabonská strategie začíná plnit svůj cíl.
Dokument upozorňuje na množství politických oblastí, které v dalším tříletém cyklu - až do roku 2010 - budou vyžadovat ještě větší pozornost: je to vzdělání a flexikurita včetně zvýšené pozornosti věnované politikám aktivního začleňování a odpovídající sociální ochraně; pátá svoboda pro myšlenky a výzkumné pracovníky; ekoinovace; zákon o malých podnicích v Evropě, který má pomoci milionům malých společností v celé EU při růstu a vytváření dalších pracovních míst.
Nic z toho není jednoduché, je to však dosažitelné.
Vím, že tento Parlament se bude nadále podílet na sledování rozvoje lisabonské strategie na úrovni EU i na vnitrostátních úrovních.
Vaše stanoviska k bodům, které jsme tu načrtli, budou tvořit základní vstup do balíku, který přijmeme v prosinci.
Neformální zasedání Evropské rady je důležitým setkáním v důležitém okamžiku.
Využijme této příležitosti a ukažme Evropanům, že Evropská unie se dívá vpřed, že upravuje svou politiku tak, aby plnila výzvy zítřka, a připravuje si správné nástroje.
(Potlesk)
zpravodaj. - (DE) Vážený pane předsedo, pane úřadující předsedo Rady, paní místopředsedkyně, kolegové poslanci, máme tu příklad dobré spolupráce mezi dvěma předsednictvími Rady: německým předsednictvím Rady, které připravilo mandát, který se nyní ukazuje být mimořádně stabilním, rozsáhlým a radikálním, protože ho uskutečnilo portugalské předsednictví Rady.
Skutečnost, že po práci právních odborníků nyní stojíme před situací, kdy jsou věci jasné a definovatelné, přičemž tento úspěch snad bude pokračovat toto pondělí na setkání ministrů zahraničních věcí, ukazuje, že existuje skutečně dobrá šance, že reformní smlouva bude příští týden ve čtvrtek už hotovou věcí.
Tři zástupci se rozhodli podpořit tento mandát.
Nejen proto, že se tím naplní naše sny, ale i proto, že v dané situaci je to to nejlepší, čeho lze dosáhnout s cílem získat větší demokracii a větší možnosti jednat.
Větší možnost konat v rozšířené Unii a větší možnost konat v souladu s novými výzvami dnešního světa, od energetické bezpečnosti, terorismu, celkové zahraniční a bezpečnostní politiky, globalizace, organizovaného zločinu až po klimatické změny a mnoho dalších oblastí.
Tento úspěch je důsledkem toho, že jsme zlepšili příležitosti rozhodování v Radě, odvětví energetické bezpečnosti získalo nové pravomoci a v oblasti právní a domácí politiky, o které budou moji kolegové mluvit později, jsme našli řešení třetího pilíře.
Evropský parlament - což je druhá výhra - se stává spolurozhodujícím orgánem pro tyto otázky tak, aby měl v budoucnosti stejné pravomoci spolurozhodování v 95 % schvalované právní úpravy, i v oblasti zemědělské politiky a rozpočtu jako takového.
Často se zapomíná, že toto vše tento balík obsahuje.
Znamená to, že demokratický deficit, který Evropská unie až dodnes měla, do značné míry končí. a to je zásadní pokrok!
Další země s problémy mohly v rámci tohoto mandátu a během jednání napravit nerovnováhu prostřednictvím neúčasti (opt-out) s jasně stanovenými lhůtami, čímž se neomezí všeobecný růst, přitom se však zachovají jejich příležitosti vyplývající ze společného práva a dalších norem.
Červené oblasti jsou tedy garantované, což by mělo usnadnit proces ratifikace bez referenda, pokud správně chápu příslušné záruky nebo prohlášení pronesená během jednání.
Jakmile se Charta základních práv EU stane právně závaznou, Unie se stává společenstvím hodnot, a to i se všemi případnými neúčastmi (opt-out), které mohou členské státy využít.
To se však netýká evropských rozhodnutí, protože evropské právní předpisy se tvoří společně.
Zůstává pouze otázka jejich uplatňování v jednotlivých členských státech z hlediska práv soudů a občanů, přičemž s Chartou základních práv EU a vytvořením právní subjektivity se také zde vytváří nový rozměr.
Evropská unie však musí zvážit několik dalších bodů.
Bod 1: článek 24 mandátu - ochrana údajů ve vnějších vztazích - se musí podle mého názoru přeformulovat nebo se formou prohlášení musí stanovit, že všeobecné otázky ochrany údajů, jako jsou například osobní záznamy o cestujících, nejsou dotčeny.
Tento bod je třeba blíže vysvětlit.
Ochrana údajů - údaje o občanech by se neměly dále poskytovat bez soudního přezkumu a účasti Parlamentu.
To považuji za rozhodující.
(Potlesk)
Druhý bod se týká přechodných opatření.
Rád bych také požádal o podporu Radu a Komisi. Je to totiž v zájmu Komise.
Pokud vstoupí Smlouva v platnost k 1. lednu 2009, nemůže ministra zahraničních věcí, kterého tak už nemůžeme nazývat, takže vlastně vysokého zástupce, jmenovat Rada podle "snadného" postupu.
Všechny tyto záležitosti by se měly vyřešit v rámci jednoho balíku v roce 2009 při plném zachování práv Evropského parlamentu.
Vysoký zástupce je zároveň místopředsedou Komise a musí zde také všemu podléhat.
Je to i zájem Komise: budoucí předseda Komise musí mít hlas při výběru vysokého zástupce, který je zároveň místopředsedou. z tohoto důvodu nemůže vysoký zástupce začít úřadovat, dokud Evropský parlament nezvolí předsedu Komise.
Pokud nechceme, aby byla ohrožena demokratická práva a vyskytla se nerovnováha pravomocí, musí být toto pořadí zachováno. v průběhu dalších dnů musíme připojit několik dalších posledních úprav.
(Potlesk)
Děkuji Vám, pane Elmare Broku.
Skutečně by mě překvapilo, pokud byste využil devět minut.
Dalším řečníkem je zástupce mezivládní konference, pan Enrique Barón Crespo.
zpravodaj. - (ES) Vážený pane předsedo, pane úřadující předsedo Rady, paní místopředsedkyně Komise, dámy a pánové, představitelé Evropského parlamentu hovoří mnoha jazyky a patří k různým skupinám, spojuje nás však jedna touha: posunout Evropskou unii vpřed dokončením Lisabonské smlouvy. Smlouvy, která obsahuje legislativní spolurozhodování, zvláštní subjektivitu Unie, pokrok v oblasti přechodu kompetencí v rámci vnitřní a politiky a soudnictví i v rámci vnější politiky a zapojení vnitrostátních parlamentů.
Chceme větší demokracii a větší účinnost.
Litujeme toho, že neexistuje větší transparentnost, ale to je součástí metod mezivládní konference.
Musím říct, že právníci - zejména ti z Parlamentu - nám umožnili vyložit hieroglyfy, kterými se toto cvičení v kladném slova smyslu stalo.
Rád bych požádal úřadujícího předsedu Rady, aby Parlamentu potvrdil něco, co já považuji za velmi jasný závazek. a to, aby občané, kteří byli velmi nespravedlivě ze smlouvy o fungování Evropské unie vyňati, se do této Smlouvy o Evropské unii vrátili se zněním, které existovalo od Maastrichtské smlouvy.
Jako zástupci občanů to považujeme za základní bod.
Musím uznat, že sám úřadující předseda Rady nám nezvyklým gestem politické jasnosti sdělil, že se to zdálo nemožné, ale podařilo se toho dosáhnout: první důležitý úspěch.
Druhým bodem je Charta základních práv, která je symbolem identity evropských občanů.
Není to prohlášení - číslo 11, není to ani protokol. Je to Charta, o které tu budeme hlasovat příští měsíc, formálně, s předsedy tří orgánů Společenství, před začátkem procesu ratifikace.
Charta bude právně závazná, a říkám to proto, že se domnívám, že je důležité, abychom to dnes zaznamenali, neboť se podle mě pro Evropský parlament jedná o naprosto nevyhnutelné podmínky, podmínky sine qua non na podporu této smlouvy.
Existují také další oblasti, kde by se podle nás dalo dosáhnout pokroku.
Kolega poslanec Elmar Brok připomněl téma ochrany údajů, které je velmi citlivé.
A rovněž další oblasti, které jsou pro nás velmi důležité.
Jednou z nich je dialog mezi sociálními partnery, který byl nespravedlivě vypuštěn ze smlouvy o fungování Evropské unie. Dalším důležitým tématem, ve kterém se domníváme, že pomáháme prostřednictvím naší podpory řešení problémů v oblasti důvěrou, je zajistit bezpečnost prostřednictvím prohlášení, jako například Ioaninský kompromis, který už existuje, ale který by neměl zasahovat hlouběji.
Nemyslíme si, že má nějaký význam zavádět do smlouvy o Unii, která funguje na základě většiny - kvalifikované většiny - prvky jednomyslného hlasování, které by proces úplně zničily.
Pan předseda si jistě vzpomene, jak jsem ve městě Viana do Castelo připomněl, že má smysl mít atomovou bombu, pokud ji nepoužijeme.
Pokud ji použijeme, zničí vše.
Myslím, že to je důležité varování.
Vážený pane předsedo, existuje oblast, která je pro Parlament velmi důležitá, a myslím, že hovořím jménem většiny Parlamentu a většiny členských států a jednoznačně také jménem těch, kteří ratifikovali ústavní smlouvu, kterou jsme obětovali v zájmu dosažení jednomyslného hlasování, a při té příležitosti je velmi důležité, abychom všichni pracovali spolu ve vzájemné loajalitě a solidaritě s cílem dosáhnout ratifikace.
Jinak bychom se všichni ocitli ve velmi těžké situaci.
Myslím, že bychom všichni měli zůstat věrní závazku, který jsme dali.
Děkuji vám mnohokrát, pane předsedo.
zpravodaj. - Vážený pane předsedo, podobně jako moji kolegové souhlasím, že na mezivládní konferenci v Lisabonu pravděpodobně dojde k politické dohodě.
Stále nás však trápí jedno, a to kvalita této dohody.
Vzhledem k současné fázi mezivládní konference musím vyslovit obavy, že jsme svědky vzniku samostatné Evropy poháněné především britskými požadavky na neúčast v oblasti spravedlnosti a vnitřních záležitostí a základních práv.
Jednoznačně by měla ve Spojeném království proběhnout domácí diskuse o tom, proč by měli být britští občané vyloučení z výhod integrace do všech důležitých oblastí. Avšak také samotní Britové by na mezivládní konferenci měli lépe vysvětlit svoje stanovisko.
Čeho se přesně snaží dosáhnout všemi těmi neúčastmi?
Můžeme se skutečně spokojit s tím, že opatření sjednaná na řízení tohoto přístupu ve stylu "vyber a zvol" obstojí v reálném životě a zajistí, že všeobecné politiky v oblasti svobody, bezpečnosti a spravedlnosti budou vycházet z příslušné jednoty a budou se opírat o všechny dostupné prostředky na jejich provádění?
Neúčast Spojeného království a Polska na Chartě skutečně představuje riziko ohrožení rozhodnutí o tom, že by Charta měla být závazná pro všechny ostatní.
Doufám, že mezivládní konference dokáže přezkoumat tuto otázku s dostatečnou pečlivostí.
Přitlačí předsednictví na Británii, aby podpořila návrh Parlamentu na únikovou doložku k nešťastnému protokolu k Chartě? a totéž se týká Ioaniny: předsednictví a Komise by nás dnes odpoledne měly ujistit o tom, že nepřipustí nerozumné požadavky na zvýšení významu doložky z Ioaniny ze sekundárního na primární právo.
Ioanina je historickým nástupcem lucemburského kompromisu. Lucemburský kompromis představoval džentlmenskou dohodu, a tou by měl zůstat také při začlenění do smlouvy na základě rozhodnutí Rady.
jménem skupiny PPE-DE. - (FR) Vážený pane předsedo, pane úřadující předsedo Rady, místopředsedkyně Komise, dámy a pánové, jménem skupiny PPE-DE bych rád poděkoval paní Wallströmové a panu Lobo Antunesovi za jejich projevy.
Období úvah a rozpravy s cílem rozhodnout o budoucím řízení EU s 27 státy se blíží ke konci.
Dospěli jsme?
Jsme už připravení přejít od diskuse k činům? v červnu prokázala paní Merkelová kombinaci odvahy, zodpovědnosti a politické vůle.
Namísto obcházení témat, která nás dělí, jsme dokázali omezit naše rozdíly.
Konečně jsme otevřeli Evropské unii cestu k získání potřebných nástrojů na účinnější fungování.
Uplynuly tři měsíce a portugalské předsednictví nás udrželo v kurzu.
Pokud se plán stanovený v červnu dodrží až do konce, až do zasedání Evropské rady v Lisabonu, portugalské předsednictví bude moci zaručit dohodu o reformě našich smluv.
Vzdávám úctu odhodlání portugalského předsednictví během práce mezivládní konference.
Podle Evropského parlamentu a názoru našich kolegů poslanců, pánů Broka, Barón Crespa a Duffa, kterým bych rád co nejsrdečněji poděkoval, je hodnocení mezivládní konference v souladu s očekáváním a programem stanoveným hlavami států a vlád, a bylo, obecně řečeno, respektováno.
Dámy a pánové, i když jsme připraveni vystačit si s vyváženým kompromisem, nezapomínejme, že je kontumační.
Osobně se domnívám, že má větší cenu zdůraznit důvody, proč podporujeme návrh Smlouvy. v první řadě věříme, že pouze spojená, silná a účinná Evropa dokáže ovlivňovat záležitosti světa, který se tak rychle hýbe, mění a stává se složitým a nestabilním.
Pokud podpoříme návrh Smlouvy, je to také proto, že účinná Evropská unie s 27 členskými státy nemůže být postavená na pravidlech Smlouvy z Nice.
Navíc v reakci na obavy, které vyjadřují Evropští občané, jsme žádali o větší demokracii a transparentnost.
Jsme pro jasné rozdělení kompetencí, pro zvýšenou účast našich občanů na procesu budování EU a pro aktivní úlohu a rozhodný příspěvek ze strany vnitrostátních parlamentů.
Reformní smlouva je správnou odpovědí na očekávání občanů.
Revidovaná smlouva je prostředek, ne cíl.
Její forma a název nejsou důležité.
Podstatný je její obsah a postup, který zachovává pro Evropské občany.
My, členové skupiny PPE-DE, nechceme evropský superstát.
Chceme pouze účinnost, demokracii, transparentnost a respekt vůči zásadě subsidiarity.
Požadujeme efektivní evropské orgány, které budou schopné rozhodovat. Pokud budou vnitrostátní neúčasti častou realitou, je pouze na nás, abychom omezili jejich negativní vliv a zabránili, aby byla Evropa paralyzovaná.
Měli bychom zabránit všem pokusům o zablokování rozhodovacího procesu EU.
Občané očekávají, že Evropa bude konat tam, kde to může přinést pozitivní výsledky: v oblasti klimatu, energie, přistěhovalectví, inovací a terorismu.
Doufám a přeji si, aby nám to Smlouva umožnila. Podpoříme ji.
jménem skupiny PSE. - (DE) Vážený pane předsedo, dámy a pánové, můj upřímný dík patří představitelům Parlamentu na mezivládní konferenci.
Naši kolegové poslanci Enrique Barón Crespo, Elmar Brok a Andrew Duff výborně zastupovali zájmy Evropského parlamentu.
Za to bych jim rád jménem naší skupiny vyjádřil upřímný dík.
(Potlesk)
Od našeho kolegy poslance, pana Daula, jsme slyšeli, že portugalské předsednictví má nyní v rukou možnost dovést do konce potřebnou práci po neúspěšném pokusu s evropskou ústavou, a to předložením přepracované a revidované Smlouvy, odsouhlasením klíčových prvků reformovaných imperativů mezi 27 státy v EU, právním a politickým zabezpečením vytvoření spojené Evropy na mezivládní konferenci, která nyní končí, dokončením věcí na summitu v Lisabonu a přechodem do skutečně rozhodující fáze, ratifikace této revidované Smlouvy v 27 členských státech na základě právních a ústavních podmínek jednotlivých zemí.
Proto bych zvlášť rád zdůraznil skutečnost, že pokud jde o Lisabon, můžeme být optimističtí.
Pokud se podíváme na rozdíly mezi tím, čeho bylo dosaženo na summitu zde v Bruselu pod německým předsednictvím Rady, pokud jde o mandát pro mezivládní konferenci, a co se vyřešilo na mezivládní konferenci, můžeme předpokládat podle zpráv našich zástupců, že až na malé výjimky je to téměř stejné.
Jako skupina Sociálních demokratů říkáme: tak je to správné!
Jako socialisté nemůžeme a nebudeme přijímat pozměňující návrhy, které se vracejí zpět do období před odsouhlasením mandátu zde v Bruselu - to je třeba jasně říct.
Domníváme se však, že na stole leží návrh, který odpovídá tomu, co zde bylo odsouhlaseno v červnu a za co všichni chválíme paní Merkelovou.
Pokud pošleme tento návrh do Lisabonu, bude to zajímavé.
Otázkou potom bude, zda Smlouvu ratifikují ve 27 členských státech a následně to bude záviset na poslancích tohoto Parlamentu. Boj bude v našich rukou.
Budeme muset bojovat také o vytvoření jednotné Evropy, kterou budou přijímat všechny členské státy.
Odvažuji se vyslovit tvrzení, že další selhání této revidované Smlouvy - jako v případě ústavy - by znamenalo konec Evropské unie v její současné formě.
Vyzýváme proto každého, kdo nechce kráčet po cestě anti-Evropanů, kteří sedí v tomto Parlamentu, každého, kdo chce jít po cestě podporování Evropy a její konsolidace, aby bojoval za tuto Smlouvu.
Pane Daule, doufám, že všichni poslanci Vaší skupiny to také učiní.
Trochu o tom pochybuji.
Řeknu také, co musíme mít v tomto Parlamentu na paměti, jestliže tento projekt selže.
Co se stane, pokud Evropská unie neuspěje ve svém dalším pokusu o zajištění revidované Smlouvy?
Co pak čeká Evropskou unii?
Evropané věří, že jsme velkým kontinentem s 500 miliony obyvatel v 27 členských státech, což je velký vnitřní trh.
Tvoříme 8 % světové populace.
Indie má 1,1 miliardy obyvatel, Čína 1,3 miliardy. Obě tyto země společně představují jednu třetinu světové populace.
Pokud si chceme z dlouhodobého hlediska zachovat konkurenceschopnost, pokud chceme ochránit, co jsme v sociální oblasti v Evropě dosáhli, pokud chceme stabilizovat hospodářskou základnu, což je podmínkou pro sociální spravedlnost, musíme být schopní harmonicky koexistovat na celém světě.
Svoji důstojnost na světě si zachováme pouze tehdy, pokud bude tato Unie jednotná - ekonomicky, sociálně a politicky.
Je potřebné, aby to tato reformní smlouva dokázala!
Pokud se EU rozdělí na jednotlivé části, pokud budeme naslouchat nacionalistům, kteří říkají lidem, že dosáhneme víc, pokud budeme sami, a ne 27 států společně, čekají tento kontinent zlé časy!
Doufám proto, že body, na kterých se strany dohodly v Lisabonu, projdou ratifikací a bude za co bojovat.
Každý, kdo chce mír v Evropě, každý, kdo chce vidět Evropu jako faktor světového míru, každý, kdo chce hospodářský růst a více pracovních míst a spravedlivější rozdělování blaha v Unii, musí podpořit tuto reformní smlouvu, bránit ji a realizovat ji. a každý, kdo to nechce, každý, kdo se zaměřuje na vytvoření opětovné nacionalizace, by si měl poslechnout slova Françoise Mitterranda, která řekl v tomto Parlamentu: nacionalismus je opakem evropské jednoty a nacionalismus z dlouhodobého hlediska vždy znamená válku.
Evropa je však myšlenka, která povstala z válečných ran, které utrpěl tento kontinent, a proto je evropská jednota opírající se o reformní smlouvu cílem všech demokratů a pokrokových sil na tomto kontinentě.
Přeji proto mnoho štěstí mezivládní konferenci a summitu!
Ještě více štěstí přeji ratifikaci ve 27 členských státech.
(Potlesk)
jménem skupiny ALDE. - Vážený pane předsedo, předsedo vlády, pan Sócrates si musí připadat jako anglický panovník Jindřich V. před bitvou u Agincourte: nepřátelské vlády připravující se na boj, cílem kterého je oslabit, či dokonce zrušit reformní smlouvu.
Vážený pane předsedo, váš předseda vlády se musí pevně držet pravidel platných pro Evropu a příští týden musí předložit smlouvu, která bude oporou silné, vnímavé a schopné Unie.
Pro to, co by mělo být konečnou bitvou v ústavní válce, tedy platí: "Ještě jednou, dokud je neporazíme, drazí přátelé, ještě jednou".
Tento Parlament bude vašimi pěšáky.
Víme, že neodsouhlasení reformní smlouvy by znamenalo tragédii shakespearovských rozměrů.
Proč?
Protože status quo nefungoval, nefunguje a nikdy fungovat nebude.
Jednomyslnost Rady v praxi znamená, že potřebná právní úprava se buď odloží, nebo omezí na úroveň společného jmenovatele.
Ve světě s rostoucí bezohledností, stoupající globalizací, ve světě, kde otázky změny klimatu, migrace a terorismu vyžadují radikální odpovědi, společný jmenovatel jednoduše nestačí.
Možná to nebude Ústava, avšak z právního hlediska je reformní smlouva dokumentem, který může provést v Evropě zásadní změny.
Rozvíjí demokracii, v níž bude základem rozhodování společné rozhodování a hlasování kvalifikovanou většinou.
Dáváme přednost subsidiaritě s jasnějším rozdělením kompetencí, posilněním úloh vnitrostátních parlamentů a jednotnou právní subjektivitou Unie. Posiluje transparentnost, rozšiřuje působnost běžné právní úpravy tak, aby pokrývala otázky svobody, bezpečnosti a spravedlnosti - oblasti, v nichž se zákony porušující ducha Unie, respektující právo, vytvářely až příliš dlouho za zavřenými dveřmi.
I pracovní text vaší pozměňující Smlouvy má svoje nedostatky: ztráta symbolů Evropy je větrem do plachet pro federalisty, a také únikem před hlasovacími systémy ze strany Poláků.
Dokážeme však s nimi žít, pokud nebude Ioaninský kompromis zakotvený ve smlouvě nadobro.
Je tu však jedna věc, bez které žít nemůžeme, a to je definice evropského občanství v článku 5 Smlouvy o Evropské unii. Občanství je symbolem, který na rozdíl od vlajky či hymny znamená skutečný život, praktické důsledky pro víc než 450 miliónů lidí.
Podobně není závažným důvodem k obavám ani to, že budeme našeho ministra zahraničních věcí nazývat vysokým zástupcem. Vysoký zástupce, který je pouze loutkou Rady, by však takovým důvodem byl.
Parlament a Komise se musí sjednotit, aby zajistily, že společný charakter vnější výkonné služby bude plně respektován a že Soudní dvůr bude dohlížet na používání osobních údajů v rámci běžné zahraniční a bezpečnostní politiky.
A nakonec to nejdůležitější: nemůžeme mít dvě kategorie občanů.
Je to zcela v rozporu s duchem evropské integrace. Musíme učinit maximum, abychom zajistili, že britská a polská neúčast nebude trvat navždy, a to požadováním doložky umožňující jejich zrušení, aniž by musela být opět svolávána mezivládní konference.
Nejsou to však pouze neúčasti, před kterými se musíme mít na pozoru, ale také "účasti".
Pokud nedojde k jejich správné formulaci, mohly by vládám umožnit nejprve oslabit nevyhnutelné právní předpisy Společenství v oblasti spravedlnosti a vnitřních věcí a potom si "umýt ruce" po pěti letech jednání a diskusí.
Pokud některé země nedokážou přijmout rozumný kompromis, naše poselství by mělo znít takto: měly by začít pomýšlet na přátelské odtrhnutí se od Unie a přestat ji držet jako rukojmí svých oprávněných zájmů, protože zájmy Evropy musí mít před nimi přednost.
(Potlesk)
Proto žádám Radu, Komisi a naše vlastní zástupce o obranu našich společných zájmů slovy Shakespeara: "Napni svoje svaly ... zadrž pevně dech a podrob svého ducha jeho plné výši”.
(Potlesk)
jménem skupiny UEN. - (PL) Vážený pane předsedo, dnes stojíme před poslední částí prací na reformní smlouvě.
Pokud má lisabonský summit skončit úspěšně, potřebujeme politickou představivost.
Ti, kdo považují reformní smlouvu za prioritu, by se hlavně dnes měli ptát sebe sama: stojí za to zaujmout pevnější postoj vůči Polsku a Spojenému království, stojí za to dát otazník za výsledek mnohaletých jednání?
Máme-li věřit obhájcům Charty základních práv, tato Charta může pouze upevnit závazná ustanovení, která už máme.
Možná však mají pravdu ti, kteří poukazují na četné následky, které má použití jejích ustanovení Evropským soudním dvorem.
Mám podobné obavy, a proto úplně rozumím výhradám, které vyjádřilo Spojené království a Polsko.
Hlavním prvkem kompenzace ztrát, které Polsku vzniknou při opuštění systému podle Smlouvy z Nice, je Ioaninský mechanismus a stálá pozice polského generálního advokáta Evropského soudního dvora.
Ohrožování těchto vyrovnání v současnosti u nás vyvolává otázky o upřímnosti záměru.
Polsko má podobně jako kterákoli jiná země právo očekávat lepší nástroje na kontrolu legislativního procesu v EU.
Absence řádné legitimizace v důsledku přinese porážku evropského projektu.
Absence legislativního procesu není pouze výmyslem euroskeptiků nebo válečných štváčů, jak to chce prezentovat stále poněkud nervózní Martin Schulz.
Je to něco, co trápí upřímné Evropany.
Bývalý předseda Federálního ústavního soudu ve městě Karlsruhe a bývalý prezident Německa Roman Herzog nedávno položil otázku, zda je Německo stále ještě parlamentní demokracií, pokud vezmeme do úvahy skutečnost, kolik právních předpisů se tvoří mimo Bundestag.
jménem skupiny Verts/ALE. - (IT) Vážený pane předsedo, dámy a pánové, pouze několik dní po ukončení mezivládní konference se připravujeme na obvyklou noc a den dohadování, ke kterému vždy dojde a které skončí jako vždy kompromisem směřujícím k nejnižšímu společnému jmenovateli.
Pohled na různé texty - které se nám podařilo získat prostřednictvím polotajných kanálů, protože zde se toho dělá velmi málo veřejně - ukazuje, že jejich znění je velmi komplikované a že jistě nebyly připravené tak, aby je uživatelé mohli snadno chápat.
Jak však všichni velmi dobře víme, vyjednavače nezajímá, zda je text přístupný čtenářům, zda svým občanům vysvětlí nebo je zapojí do něčeho, co má být důležitým momentem v jejich demokratickém životě.
Naopak, během fáze přípravy jsme odsoudili skutečnost, že argument, že 90 % textu ústavní smlouvy se dostalo do reformní smlouvy, nemůže zakrýt realitu málo srozumitelného textu, plného poznámek a výjimek, které oslabují Evropskou unii hlavně s ohledem na její zahraniční politiku a jasnost práva.
Toto jednání mají v plné míře v rukou vlády a vede se za zády občanů, přičemž těží z toho, že nekonečné jazykové a byrokratické teoretizování převládlo nad zanícením a demokratickou účastí, která v dobrém či ve zlém provází fázi jednání, stejně jako fázi referenda.
Tři naši poslanci se zúčastnili práce mezivládní konference a sledovali práci právníků. Nelze však popřít, že nedokázali nijak významně zlepšit transparentnost procesu. i když možná uspěli v omezení napáchaných škod, nepodařilo se jim dosáhnout žádné konkrétní zlepšení, protože neměli příležitost.
Pokud mám být pánové Schulzi, Broku, Baróne a Duffe upřímná, nevidím v tom žádnou logiku. Měli bychom jednat uváženě, měli bychom se považovat za společně zodpovědné za tento text.
Samozřejmě souhlasím, že bychom se měli pokusit, aby členské státy ratifikovaly tento text. Nyní to však závisí na tom, co se stane v závěrečné dohodě.
Proč bychom to tedy měli přehánět? Podle pana Schulze prý máme říkat, dokonce i zde mezi sebou, že pokud se tento text nepřijme, bude to tragédie, protože tento text je fantastický, protože tento text... tento text je hrozný!
Kdokoli si ho přečte, snadno pozná, že toto občané nechtěli.
Ale také navzdory tomu je zřejmé, že je to lepší - ne, Martine, uklidni se, neříkám přece, že ho chci odmítnout - říkám jen, že máme být zodpovědní a důvěryhodní v očích občanů a že - pokud toto není ani zdaleka odpovídající kompromis - ho podpoříme.
Nemůžeme však lhát, nemůžeme říkat, že je to to nejlepší, čeho jsme mohli dosáhnout. Tohoto ústavního procesu se totiž zmocnily vlády a učinily z něho to, čím je dnes. a jistě to mohlo být omnoho lepší.
jménem skupiny GUE/NGL. - (FR) Vážený pane předsedo, nebudu se znovu vracet k všeobecnému hodnocení nového návrhu Smlouvy naší skupinou.
Jsme proti tomuto textu, ale ne kvůli nacionalismu, pane Schulzi, kterým opovrhuji stejně jako Vy, ale proto, že tu nebyly zohledněny žádné základní kritické body, které provázely rozpravu o starém návrhu ústavní smlouvy. Nehovořím přitom o symbolech EU, se kterými jsme neměli problém, ale o klíčové myšlence EU.
Mám dojem, že za tento ležérní přístup zaplatíme dříve nebo později.
Nyní se chci věnovat jednomu konkrétnímu článku nového návrhu, o kterém jsme už hovořili: článek 24 Smlouvy o Evropské unii.
Zdá se, že mezi námi vládne široká shoda o jeho zpochybnění a to je dobré.
Je to skutečně citlivé téma: ochrana občanů ve vztahu ke zpracování osobních údajů.
Legislativní postup, který by se použil, by v současnosti nebyl stejný a závisel by na tom, zda by se tyto údaje zpracovávaly v rámci Evropské unie nebo by se odesílaly do třetí země. v prvním případě by měl Parlament plné kompetence, ve druhém by však nemohl říci nic.
Jde o právní zmetek a závažné popření demokracie.
Ve skutečnosti to souvisí přímo s precedentem v případě PNR, kdy Rada schválila odeslat úřadům USA důvěrné údaje o pasažérech cestujících do Spojených států navzdory tomu, že Evropský parlament s tím v plné míře nesouhlasil.
Rada by v tom chtěla pokračovat a sama si vytváří prostředky, aby to mohla činit.
Je to nepřípustné a Parlament by to měl dát Evropské radě jasně najevo.
Řeknu ještě toto: tento rozpor nepřímo odhaluje několik skutečností, na které moje skupina stále upozorňuje.
První je, že Charta základních práv bude mít ve skutečnosti pouze malý vliv.
Článek 8 Charty se věnuje výslovně ochraně osobních údajů, navzdory tomu se tato ochrana vesele porušuje a také se v budoucnosti bude porušovat.
Dále některé klíčové pasáže smluv mají téměř nerozluštitelný charakter, přičemž pouze při čtení s velmi dobrými informacemi odhalíte jakýsi druh pasti.
Ostatně v práci mezivládní konference panuje úmyslná nesrozumitelnost. Do veřejného a transparentního překládání návrhu textu, který má přitom určovat život a budoucnost EU tvořené z 27 států s půl miliardou občanů, má velmi daleko.
To celé potvrzuje naše volání po demokracii na dvou frontách: na jedné straně o velkou pluralitní rozpravu v každé zemi o tom, čeho se smlouvy týkají, a na druhé straně o ratifikaci textu prostřednictvím referenda.
jménem skupiny IND/DEM. - (DA) Vážený pane předsedo, EU zveřejnila nový návrh Smlouvy v pátek v 17:00 hod., čímž zajistila, že o ní média během víkendu nebudou psát.
Pokud je cílem smlouvu předložit tajně, tak jsou to skutečně odborné vztahy s médii. Je to však intrikánské a špatné jednání.
Na poslední schůzi konference předsedů ve Štrasburku pan předseda závazně slíbil, že k dokumentům mezivládní konference budou mít přístup všechny politické skupiny.
My jsme je dodnes nedostali.
Tři skupiny mají k mezivládní konferenci privilegovaný přístup, přičemž pět skupin je vyloučených.
Je to diskriminace a je to v rozporu se zásadou rovnosti. a znovu ostudné a ohavné jednání.
Nová smlouva obsahuje 105 nových pravomocí pro EU - stejně jako Ústava.
Právo veta a vláda zástupců byly odstraněny v 62 oblastech proti 61 v Ústavě.
Novinkou je 255 stran změn, které jsou nyní vloženy do 2 800 stran smlouvy, díky čemuž je text nečitelný pro každého kromě buranů. Opět jaké ostudné a ohavné jednání.
Nová ústava EU bude mít 3 000 stran proti 560 stranám zamítnuté Ústavy.
To je výsledek Sarkozyho takzvané minismlouvy.
Představte si, že předstoupíme před lidi s myšlenkou praktické minismlouvy, a potom jim znovu předložíme zamítnutou Ústavu, tentokrát však bez referenda. Opět ostudné a ohavné jednání.
Neexistuje ani jeden právní předpis, který se dá přijmout na základě Ústavy a který by se nedal přijmout na základě nové Smlouvy. Tyto dva texty jsou z pohledu právních závazků stejné.
Rozdíl je pouze v názvu a ve vynechání referend. Opět ostudné a ohavné jednání.
Strašpytlové!
Předložte své plány a představte je svým voličům.
Podepište petici za referenda na stránce www.x09.eu.
jménem skupiny ITS. - (NL) Vážený pane předsedo, kromě výhrad předchozího řečníka k podobnosti s novou Smlouvou, kterou se zavádí evropská ústava, která se nám úplně nedemokratickým způsobem vnucuje, se pro evropské předsednictví stalo jednoznačně jedním z hlavních cílů dosáhnout přelomu v oblasti společné evropské přistěhovalecké politiky. z tohoto pohledu můžeme říci pouze to, že taková politika na evropské úrovni, o které se rozhodne v kruzích "mě se to netýká" prostřednictvím mimořádně váhavé Komise a rozhodováním Rady, které už bohužel dobře známe, bude úplně nedemokratická.
Problém přistěhovalectví se týká našich občanů osobně, týká se jejich soukromí. z mého pohledu je navíc přesun rozhodování v této oblasti na evropskou úroveň bez toho, aby do toho skutečně někdo viděl, nejen nedemokratický, ale také velmi nebezpečný.
Portugalský návrh "směřovat" nelegální přistěhovalectví prostřednictvím legálního je příliš absurdní, abych se k němu vyjadřoval. k nelegálnímu přistěhovalectví musíme přistupovat podle zásady oko za oko, pevnou politikou sledování a vyhošťování, přísnými kontrolami na vnějších hranicích, stejně jako pomocí Evropských záchytných a přijímacích center v zemích nebo aspoň na kontinentu původu.
Pokud jde o to, co se tu popisovalo jako "absolutní nevyhnutelnost" zákonného přistěhovalectví, rád bych zdůraznil, že Evropa má už nyní přibližně 20 až 25 milionů nezaměstnaných, přičemž miliony z nich jsou nezaměstnaní přistěhovalci, a to se všemi důsledky.
Nová vlna zákonného přistěhovalectví se všemi následnými "opětovnými spojeními rodin" by znamenala pouze exponenciální růst mimořádně závažných problémů integrace a asimilace.
Pokud se to skutečně týká pouze kvalifikovaných pracovníků - o čemž pochybuji -, potom zde organizujeme únik mozků z chudých zemí, což je zcela skandální. Nebo je to záměr udržet země chudé a nevyvinuté - neměla by to v tom případě Rada jednoduše říci?
(PL) Vážený pane předsedo, o čem to dnes hovoříme? o ústavě pro Evropu.
Hovoříme o dokumentu s jiným názvem a s jiným zněním, ale základní obsah je stejný jako v ústavě, která už byla zamítnutá.
Tento dokument má údajně nižší pozici, a proto nemusí projít referendy.
Máme tu politické elity EU a mezi nimi poslance tohoto Parlamentu, Evropské komise a vnitrostátních vlád, které se pokoušejí podvést své voliče a své národy.
Očekává se, že podpoříme reformní smlouvu, která je ve skutečnosti evropskou ústavou, přejmenovanou evropskou ústavou, kterou voliči ve Francii a v Nizozemsku zamítli v referendech a kterou se v mnoha jiných zemích nepodařilo ratifikovat v rámci stanoveného časového horizontu.
Dovolte mi připomenout slova Angely Merkelové, cituji - použití rozdílné terminologie beze změny zákonné podstaty, například s ohledem na název smlouvy, význam právních aktů a ministra zahraničních věcí Unie - konec citátu.
Právě toto se stalo a my máme tento podvod přijmout.
Nesmíme klamat sebe ani naše voliče.
(PT) Ve svém dnešním projevu bych rád jménem svým i jménem skupiny, kterou v Parlamentu zastupuji, vyjádřil hluboký zármutek nad úmrtím pana Fausta Correie.
Byl to člověk přesvědčení, ale byl to laskavý, velmi dobrý člověk, člověk velké solidarity.
Velmi nám chybí.
Za druhé bych rád řekl, že portugalské předsednictví ukázalo odhodlanost, a to je třeba zdůraznit, v tom, že neumožnilo žádné změny cílů Smlouvy, jak to odsouhlasily hlavy států a předsedové vlád.
Jsme si jistí, že neustoupí a že do 20. října budeme mít novou Smlouvu.
Proto už nic víc neřeknu.
Pokud jde o lisabonskou strategii, musím poblahopřát předsednictví a Komisi, že si konečně uvědomili to, co říkáme už celé roky: pokud Komise nezíská větší pravomoci a odpovědnosti v rámci lisabonské strategie, než které by byly uděleny roku 2000, lisabonská strategie nepřinese žádné ovoce.
Vhodné by bylo posilnit úlohu Komise tak, aby se stala klíčovým bodem lisabonské strategie. Doufáme, že takovýto přístup by mohl v závěru přinést ovoce.
Konečně zařazení globalizace do rozpravy na nejbližším neformálním summitu je dobrým znamením. Světa, ve kterém dnes žijeme, se totiž globalizace hluboce dotýká a je nepředstavitelné, aby se summity s Afrikou a Ruskem - přičemž doufáme, že budou velmi úspěšné - nebo rozprava o výměnných kurzech pro japonský jen nebo americký dolar netýkaly jevu, jakým je globalizace.
Je třeba upozornit, jak to už Komise učinila, na to, že je důležité mít společná pravidla v mezinárodním obchodě i při utváření trhů a stejně důležité je zachovávat reciprocitu v našich dohodách s jinými hospodářskými a obchodními partnery.
Je to důležitý bod a už jen to, i kdyby to byl jediný důvod, by stačilo, abychom na toto sdělení Komise pěli chvály.
Vážený pane Lobo Antunesi, přeji Vám mnoho úspěchů při neformálním summitu, který bude pravděpodobně jedním z nejdůležitějších summitů, jaké se v Evropské unii v posledních letech uskutečnily.
(DE) Vážený pane předsedo, kolegové poslanci, domnívám se, že bychom měli pochválit portugalské předsednictví za způsob, jakým vedlo jednání: s velkým zanícením pro cíl.
Považuji za správné, že jste starostlivě dodržovali červnový mandát, pouze s několika výjimkami, a zabránili jste mnoha mimořádným požadavkům, počínaje žádostí Evropské centrální banky na článek věnovaný touze Rakouska omezit počet studentů z jiných zemí.
Nic z toho se nestalo součástí nové Smlouvy a věřím, že jste v cílové rovince.
Nechybí už mnoho k tomu, abychom dosáhli shody o nové Smlouvě.
Neúčasti jsou smutné.
Vytvářejí dojem neshod a nejednoty.
Tříští EU a přijímání rozhodnutí ve třetím pilíři vyžaduje čas.
Jsou skutečnými kapkami hořkosti a především tím, co chtělo Spojené království.
Pan Andrew Duff mluvil o vypočítavé mentalitě.
Doufám, že se tím nevytvoří precedens.
Věřím, že všechny základní požadavky Londýna se splnily. s obavami jsem si přečetl, o čem se včera ještě diskutovalo v Dolní sněmovně. k tomu už nelze nic dodat.
Bylo by zcela nepřijatelné přednášet nyní ještě další požadavky.
Bude se jednat o polské žádosti o nějaké formě zajištění Ioaniny, ale možnosti blokování nelze zvyšovat.
Ve skutečnosti chceme zvýšit možnosti konat.
Toto musí zůstat výjimečným případem.
Byla to džentlmenská dohoda a nemělo by se to stát pravidlem.
Chtěl bych, abychom byli spolu s Komisí a Radou schopní tady v Parlamentu veřejně vyhlásit Chartu společně jako tři orgány.
Občanům bychom tím poslali skutečně dobrý signál.
Byl bych také rád, pokud by se žádost paní Wallströmové, a to právo občanů na získání informací, vrátila zpět do Smlouvy.
Dvě třetiny lidí se cítí neinformovaní.
Byl by to dobrý doplněk Smlouvy.
Úřadující předseda Rady a Parlament učiní vše, aby zajistili, že se Lisabonská smlouva stane skutečností.
Děkuji třem našim zástupcům a předsedovi, kteří o to budou usilovat na summitu v Lisabonu.
Vážený pane předsedo, s velkou lítostí jsem zaregistrovala, že práva občanů zjevně netvoří jádro nové Smlouvy.
Charta základních práv byla, bohužel, obětovaná strachu nizozemské vlády z referenda.
Charta základních práv musí být právně plně závazná pro všechny, protože představuje praktické uplatňování našich sdílených hodnot.
Co vlastně znamená neúčast?
Jde o neúčast na společných hodnotách?
Nebo to znamená, že polská a britská vláda jednoduše naoko podporují tyto hodnoty, ale potom svým občanům odmítnou poskytnout prostředky na uplatňování jejich práv?
Co znamená neúčast?
Nevytváříme nebezpečný precedens?
Zeptejme se sebe samých: budou mít budoucí země, budoucí členské státy, stejné právo na neúčast?
Pokud Turecko, země, jejíž vstup do Evropské unie bych si velmi přála, požádá o neúčast na Chartě základních práv, dáme jí stejné právo?
Další problém spočívá v tom, že kdesi mezi tvorbou Ústavy a Smlouvy došlo nějakým způsobem k dodatečnému vytvoření nižšího standardu ochrany údajů - nižšího standardu, který se vztahuje na oblast všeobecné zahraniční a bezpečnostní politiky.
Předpokládám, že budoucí členské státy se pokusí obejít pravidla na ochranu údajů pomocí označování, například protiteroristické opatření jako všeobecná zahraniční a bezpečnostní politika namísto spolupráce v oblasti politiky a spravedlnosti.
Na závěr bych ráda požádala Komisi a členské státy, aby ihned po podpisu Smlouvy začali konat v duchu nové Smlouvy a vnímali Evropský parlament jako další plnoprávný zákonodárný orgán v záležitostech spravedlnosti a vnitřních věcí a aby co nejdříve zacelili demokratickou trhlinu, jíž jsme tak dlouho svědky.
(PL) Vážený pane předsedo, hlavy států a předsedové vlád se znovu podílejí na změně způsobu fungování Evropské unie tím, že pro ni vytvářejí novou smlouvu.
Tato starost o národy Evropy a jejich budoucnost je dojemná.
Demokratický způsob rozhodování o přijetí smlouvy prostřednictvím referend v jednotlivých státech nelze nahradit rozhodnutími neformálního summitu.
Byl by to podvod na národech členských států, které mají právo o takto důležité věci rozhodnout nezávisle.
Stará ústavní smlouva podstoupila operace, které v podstatě spočívají v určitých mírných modifikacích textu.
To umožňuje, aby se dokument jako celek prezentoval v závislosti na aktuálních politických potřebách jako úplně nový dokument nebo jako předešlá smlouva bez nějakých zásadních změn.
Proto bych se rád zeptal: jak definují tento dokument Rada a Komise?
Je to nová smlouva nebo je to zredukovaná verze staré smlouvy? a začne proces její ratifikace od samého začátku ve všech členských státech?
(DE) Vážený pane předsedo, každý, kdo viděl, jak vlády v průběhu minulých let útočily na ústavu, jak z ní učinili něco nepoznatelné a nesrozumitelné a jak ji okradli o jejího ducha a evropské charisma, musí přiznat, že to nemá nic společné s tím, co chtěli občané - dokonce ani ti, kteří řekli ne ve Francii a Nizozemsku.
Ale každý, kdo mohl sledovat trpělivost a čas strávený na tom, co se nyní děje během přípravy na mezivládní konferenci, musí vidět, že vlády se svými právníky a státními kancelářemi napadaly strukturu této ústavy jako termiti. z této ústavy vytahovali zrnko po zrnku, kousek po kousku.
Skutečně se divím, proč se nikdo neptá vlád, co to tu vlastně dělají.
Je to skutečně pouze jejich vlastní moc, je to skutečně nedostatek povědomí o očekávání lidí nebo je to pouze čistý nacionalismus, co tady v Evropě znovu vzniká?
Jazyk!
Dnes se mě delegace členů rakouského parlamentu zeptala: jak zajistím, aby bylo vaše ano této ústavě srozumitelné pro všechny?
Nedokážu ji číst.
Už jí nerozumím.
Už nevím, co znamenají texty, odkazy, poznámky pod čarou a pasti.
Domnívám se, že na konci této mezivládní konference se rýsuje Evropa, ve které lidé poprvé v historii nebudou už moci rozeznat politický řád, ve kterém žijí. a potom ztratíte mnohé příznivce včetně těch, kteří za tuto ústavu bojovali mnoho let.
Základní práva!
Paní místopředsedkyně Komise, dovoláváte se ducha kompromisu.
Proč se však nedovoláváte povahy všeobecných základních a lidských práv, podle kterých je pro nás nemyslitelné vytvořit společenství hodnot, v němž několik států vyhlásí "já nepatřím do tohoto společenství hodnot".
Jak máme odpovědět panu Putinovi a říct mu: jsme obrovské společenství hodnot podporující všeobecná lidská práva - až na některé z nás.
Pro důvěryhodnost Evropy je to taková propast, že se tu nemůžeme dovolávat ducha kompromisu!
Je to úplně jiný duch.
Je to velký politický démon, který tu vládne.
Nevěřím, že to, co se tu nyní děje, se setká se souhlasem občanů, o který však už nehodláme usilovat.
(FR) Vážený pane předsedo, dámy a pánové, ať už se radujeme nebo jsme smutní, každý bude souhlasit, že Smlouva, která se má podepsat v Lisabonu, je pouze opětovným použitím evropské ústavy, která byla zamítnutá ve dvou referendech v roce 2005.
Jak upozornila včerejší zpráva Dolní sněmovny, obsahuje vše: nadřazenost evropského práva, dokonce sekundárního práva, nad vnitrostátními zákony, dokonce ústavními, právní subjektivitu EU, která umožní Komisi zastupovat členské státy na mezinárodní úrovni, ministra zahraničních věcí pod jiným názvem funkce, největší přechod kompetencí v celé historii evropské integrace, minimálně čtyřicet nových subjektů a širokou oblast základních práv.
Mezi těmito stěnami, kde používáme neustále slovo demokracie, bych se rád pokusil apelovat na svědomí vás všech.
Která skutečná demokracie může považovat za normální uvést do platnosti text, který lidé odmítli v referendu?
Proč by měli být lidé zbavení svého práva vyjádřit svoji vůli k nové smlouvě a k novým rozšířením?
Jaký politický režim to podle svého názoru budujete, pokud ještě víc podřídíte naše demokracie systému, který charakterizuje neoddělování pravomocí, žádná politická odpovědnost na straně vlád a žádné zastoupení lidí kromě jediného evropského národa?
Italský federalista Tommaso Padoa-Schioppa už na tuto otázku odpověděl.
Cituji: "Mezi dvěma póly všeobecné shody a vůdčí úlohy několika vlád byla Evropa vytvořená způsobem, který lze definovat slovem osvícený despotismus."
Má pravdu! a "ne" lidí vůči tomuto osvícenému despotismu přesvědčilo federalisty, že musí pokračovat dále ve skrytu, protože jediný rozdíl mezi zamítnutou ústavní smlouvou a touto Smlouvou je ten, že ta první nelhala.
Vážený pane předsedo, rád bych poděkoval Radě a Komisi za jejich prohlášení.
Neformální summit v Lisabonu bude rozhodující událostí vycházející z uveřejněné pracovní verze reformní smlouvy, na kterou se budou soustřeďovat hlavy států a vlád během setkání.
Proces mezivládní konference byl však příliš uspěchaný.
Skutečně, britská vláda tvrdí, že na zvážení pracovní verze mandátu měla jen dva dny.
Jak již uvedli ostatní řečníci, návrhy se samozřejmě do značné míry podobají těm, které byly obsažené v původním textu Ústavy.
Britský předseda vlády má problém.
Je to důvěra - důvěra v to, co říká. v průběhu několika minulých týdnů povzbuzoval ministry, aby zdůrazňovali perspektivu hlasování ve Spojeném království, a potom, když se politické dění přiostřilo, vycouval.
Myslím, že jeho evropští kolegové, ostatní evropští představitelé, by si měli dávat velký pozor na to, co v Lisabonu řekne. Může totiž mít na mysli něco úplně jiného.
Britští konzervativci budou samozřejmě nadále požadovat referendum o Smlouvě.
Drtivá většina Britů referendum chce, dokonce také většina samotných přívrženců vlády.
Pokud bude předseda vlády také nadále odolávat tlaku, a to navzdory jasnému slibu hlasování z Manifestu, britskému národu se znovu pouze potvrdí, že se mu nedá věřit.
Předseda mé strany řekl, že jde o nehorázné zklamání důvěry - jedno z největších a nejnehoráznějších zklamání důvěry v dějinách moderní politiky.
Zároveň bych si přál, aby se Evropa víc soustředila na cesty globalizace, zmírňování světové chudoby a aby se začala zaobírat klimatickými změnami.
Problémy těchto oblastí bychom dnes už měli dobře znát.
Doufám, že náš předseda vlády bude Brity otevřeně informovat o problémech, které se vyskytnou v Lisabonu.
Chceme úspěšnou Evropu, musí to však být Evropa, která se zabývá věcmi, kterým lidé skutečně rozumějí a které podporují.
(PT) Pokud mohu připomenout nedostatečnou transparentnost, v Chartě základních práv se uvádí, že v Evropě nikdo nebude odsouzený k trestu smrti nebo popravený.
To je v pořádku, není to však úplný obraz.
Základem výkladu tohoto článku je rámec evropské dohody a ten stanovuje některé nepřijatelné výjimky.
Členské státy například mohou znovu zavést trest smrti, pokud by hrozilo nebezpečí války.
Co je to za nápad, dámy a pánové?
Ten jistý právní základ dává úředníkům na výkon práva povolení zabíjet v případě povstání a úřadům dokonce možnost znovu zavést preventivní vazbu.
Jistě si pamatujete Jeana Charlese de Menezese, který byl v roce 2005 zavražděný v londýnském metru.
Byla to nešťastná náhoda nebo zločin, který bude podle budoucí Smlouvy povolený?
José Sócrates a Durão Barroso měli dnes v Lisabonu projev proti trestu smrti.
Který orgán může podpořit Smlouvu, která jej umožní zadními dveřmi?
(CS) Pevně doufám, že na summitu v Lisabonu bude dosaženo konečné shody o textu reformní smlouvy.
Její podpis a ratifikace uzavře institucionální krizi, kterou způsobila referenda ve Francii a Nizozemí.
Reforma institucí je nutnou, ne však dostatečnou podmínkou pro úspěch Evropské unie v rámci globalizujícího se světa, ale také vůči svým občanům.
Je nezbytnou součástí řešení, ale reforma institucí není sama o sobě řešením.
Po vstupu reformní smlouvy v platnost náš čeká zásadní debata o dalším směřování evropské integrace.
Odpovědi na hospodářské, sociální či bezpečnostní problémy Evropy musíme hledat v důsledné revizi stávajících politik.
Finalita evropského projektu a s ním spojená otázka hranic Evropské unie se musí stát klíčovým bodem těchto debat.
Referenda ve Francii a Nizozemí a složitá vyjednávání o textu reformní smlouvy naznačila, že zásadní debata o obsahu evropského projektu bude mnohem složitější než dosud.
Proto je třeba řádně a rychle uchopit návrh prezidenta Sarkozyho na vytvoření takzvané rady moudrých, která by této debatě dodala potřebný impuls a směr.
Tato rada by měla mít jasný mandát, v žádném případě by však nesměla být složena ze zástupců vlád členských států.
Mělo by se jednat o nepříliš početnou skupinu předních akademiků, významných podnikatelů, bývalých diplomatů či politiků.
Měli by to být lidé, kteří se těší přirozené autoritě a respektu, nikoliv úředníci s úkoly od svých vlád.
Cílem rady moudrých by nemělo být nahradit veřejnou diskusi, ale měla by být katalyzátorem této debaty a přijít s konkrétními návrhy pro budoucnost evropské integrace.
Pane předsedo, s reformní smlouvou získáváme potřebné, i když nedokonalé pracovní nástroje, je nyní na nás, abychom tyto nástroje řádně využili.
Občané čekají od Unie konkrétní, hmatatelné výsledky.
Naším úkolem je tato očekávání naplnit.
(FR) Vážený pane předsedající, mezivládní konference se pravděpodobně sešla v nejhlubší části tunelu La Manche, aby se ukryla před veřejným míněním.
Vážená paní Wallströmová, výsledek nelze běžnému občanu sdělit.
Víc než 300 pozměňujících a doplňujících návrhů na 150 stranách proměnilo smlouvu o Evropské unii a smlouvu o jejím fungování. a jako bonus tu máme 53 vyhlášení a 12 protokolů.
Po symbolech EU, jako například vlajka nebo hymna, zmizí rychle i další politické úspěchy.
Sociální dialog už nebude horizontální povinností pro EU.
Od sociálních partnerů se žádá, aby se nezabývali ekonomickými politikami, pouze sociálními.
Protokol o službách veřejného zájmu nepřímo obsahuje nadřazenost právních předpisů o hospodářské soutěži nad všemi službami, které občanům poskytují obce nebo regiony, i kdyby byly pouze neurčitě komerční.
Vnitrostátní vlády mohou jako noční hlídač rozhodovat pouze o nehospodářských službách obecného zájmu.
Posloucháme lži o závazné povaze Charty základních práv.
Protokol 7 říká, cituji: "aby bylo zamezeno pochybnostem, žádná část hlavy IV Charty nevytváří žalovatelná práva vztahující se na Polsko a Spojené království."
Jednoduše řečeno, Evropský soudní dvůr nemůže Chartu uplatňovat.
Přeskočím všechny neúčasti, které přispívají k dvourychlostní Evropě, pokud jde o eurozónu, Schengenské dohody a pravidla v oblasti spravedlnosti a domácích záležitostí.
Článek 24 je hoden totalitního státu, když pouze Radě umožňuje stanovit pravidla ochrany osobních údajů našich občanů a povolit, aby se tyto údaje volně šířily do Spojených států.
Parlament a dokonce ani Soudní dvůr nebudou moci ochránit základní svobody.
Velký bratr George Orwella není tak daleko!
Konečně hrozí nám zahrnutí trvalého práva veta pro vlády, které je odvozené od Ioaninského kompromisu.
Pane předsedající, to je nepřijatelné.
Osobně začínám znovu objevovat některé klady Smlouvy z Nice.
(RO) Lisabonský summit nabídne Evropské unii příležitost jednat a snad i rozhodnout o tématu, které je mimořádně důležité pro její budoucnost a úlohu ve 21. století.
Kontext roku 2007, kdy Evropskou unii tvoří 27 států a mezinárodní scéna se stále víc globalizuje, nás nutí klást si otázky o cílech, prioritách a způsobu, jakým Evropská unie funguje.
Je nepochybné, že jednání Evropské unie ve 21. století by mělo být založeno na dvou základních zásadách: demokratická legitimita a úzký vztah k evropským občanům, stejně jako zvýšená soudržnost a účinnost v rámci její činnosti včetně externího působení.
V první řadě to znamená respekt a propagování demokratických hodnot, práv našich občanů, včetně menšin, a z tohoto pohledu vítám výslovnou zmínku tohoto aspektu v navrhovaném znění Smlouvy.
Za druhé, Evropská unie nemůže být pouze strategickým článkem v dnešním globalizovaném světě bez zaměření své zahraniční politiky na řešení rozporů a podpory mezinárodního a mezikulturního dialogu, hlavně v rámci politiky o podpoře regionální spolupráce.
V neposlední řadě bychom neměli zapomínat na hnací sílu každého rozvoje, kterou je vzdělávání, a na pozici, jakou by mělo mít v revidované verzi Lisabonské strategie.
Pokud nebudeme věnovat zvýšenou pozornost evropskému vzdělávání a politice výzkumu, nebudeme moci hovořit o reformované, konkurenceschopné a silné Unii.
Doufám, že lisabonský summit přinese na naše dnešní otázky jasné odpovědi.
(DE) Vážený pane předsedající, můj kolega, poslanec pan Goebbels po svém projevu řekl, že navzdory své kritice by pro Nice nezemřel.
Pevně doufám, že se to nestane a že bude žít ještě dlouho. v první řadě, Smlouva z Nice nestojí za to, aby kvůli ní někdo umíral!
Doufám, že tato Smlouva, kterou právě probíráme, přinese aspoň mnohem větší přidanou hodnotu než ta z Nice.
Rád bych pokračoval dále v tom, co začal pan Lambsdorff.
Naši občané chtějí silnou Evropskou unii, nikoli však jako zasahování do svých každodenních životů, ale jako zastoupení navenek, aby byla Unie schopná lépe reprezentovat své občany.
Myslím, že tato smlouva, také se všemi svými slabými stránkami, stále představuje významný pokrok.
Je potřebnou, i když nedostačující podmínkou, abychom mohli pokračovat v aktivní zahraniční a bezpečnostní politice.
Zaměstnává nás samozřejmě problém Kosova.
Uvidíme, zda bude existovat obecná vůle na podporu společné zahraniční a bezpečnostní politiky.
Portugalské i slovinské předsednictví se musí intenzivněji připravit na to, co udělat, pokud by se nedosáhlo žádného přátelského řešení.
Je však důležité, abychom vytvořili přiměřené podmínky z dlouhodobého hlediska.
Rád bych připomněl dvě věci: na jedné straně samozřejmě potřebujeme proveditelnou diplomatickou službu na půdě Komise.
Nemá žádný smysl svěřovat zahraniční politiku místopředsedovi Komise a vysokým zástupcům, pokud by se pak diplomatická služba musela organizovat jinde.
Na druhé straně je tu něco, na co už poukázali někteří kolegové poslanci, například pan Enrique Barón Crespo a další. Musíme jasně určit, že se tento Parlament bude od začátku podílet na jmenování vysokého zástupce.
Konečně poslední poznámka pro paní místopředsedkyni Komise. Opakovaně jste zdůrazňovala, jak důležitá jsou jednání o této smlouvě.
Tato záležitost nekončí - jak to řekl můj kolega pan Schulz - dohodou, které bude, doufejme, v Radě dosaženo, a dokonce ani ratifikací. To naši občané musí být přesvědčení během ratifikace a po ní, že tato Smlouva jim pomůže lépe zastupovat jejich zájmy na tomto světě.
(PL) Vážený pane předsedající, několik úvah k Lisabonu.
Poslední události spojené s ústavní krizí způsobily, že si evropští občané uvědomili existující potřebu reformy a změny.
Podstata demokratického systému rozhodování směřuje ke konsensu prostřednictvím většinové nebo jednomyslné podpory, kde se lehkovážné veto jednoho partnera neprojeví v důležitých věcech.
Hovoříme o otázce početního zastoupení při rozhodování ve fóru spojené Evropy a prostřednictvím toho se dotýkáme zásad fungování společného orgánu.
Proto je také důležité dbát na hlas menšiny, která díky své geografické poloze nebo svým historickým zkušenostem či politické situaci může často vyjádřit pohled na realitu, který má pro Evropu význam.
Živý a dynamický organismus, jakým je Evropa, nemůže být navždy uzavřený v pevném a univerzálním legislativním rámci, který stanovil současný Parlament nebo Komise.
Každá osoba nebo vnitrostátní seskupení mají neomezený repertoár chování a život a probíhající situace vyžadují přizpůsobení právních předpisů, nikoli však hodnot, které by ve vztahu k realitě měly zůstat neměnné.
Nesmíme podceňovat bezprostřední východní rozměr hospodářských, politických a energetických hledisek.
Nejen západ či Brazílie mají význam. Myslím, že současné předsednictví by mělo být v tomto směru pružnější.
A další úvaha: pokud chceme držet krok s USA, rozšířená hospodářská perspektiva, o které hovoříme a která bude předmětem dalších diskusí, by se měla stát součástí takzvané Lisabonské strategie.
A konečně, pane předsedající: větší angažovanost vnitrostátních parlamentů zvolených občany přenese záležitosti EU blíže k lidem.
Ve skutečnosti to znamená, že by víc rozhodnutí o tvaru, obsahu a budoucnosti Evropy měli činit občané, a nikoli zástupcové vlád, kteří jsou právě u moci.
Pane předsedající, dovolte mi pogratulovat portugalskému předsednictví k pokroku, který učinilo směrem k zajištění konsensu.
Dnes jsme však od mnohých kolegů slyšeli o velkém zklamání, které zavládlo v tomto Parlamentu.
Mnoho z nich zklamala ztráta myšlenky ústavy, která by nahradila stávající smlouvy a znovu vystavila naši Unii na novém právním základě.
Řada jiných lidí pociťuje zklamání z mnoha změn, ke kterým došlo, a z jednotlivých ustanovení a výjimek pro některé členské státy.
Některé z těchto změn jsou samozřejmě nešťastné.
Představují však cenu, kterou musíme zaplatit za zajištění dohody všech 27 zemí, kterou by všech těchto 27 zemí bylo ochotných ratifikovat.
Toto je situace, které čelíme.
Skutečnost, že tato Smlouva musí být přijatelná pro všechny členské státy a že ji všechny členské státy musí ratifikovat, se nedá obejít.
Kolegové by neměli ztrácet celkovou vizi.
Tato Smlouva, i když v takové podobě, obsahuje množství životně důležitých reforem.
Tyto reformy potřebujeme, Unie je potřebuje.
Každý, kdo chce dobře fungující Unii zodpovědnou za demokracii, by měl tyto reformy podporovat.
Alternativa reformní smlouvy je jí v mnohém podobná, vyžádá si však léta sporů o orgánech a o mechanismech Evropské unie.
Raději bych zajistil reformní smlouvu a následně se s většími možnostmi Unie pustil do skutečných problémů, které lidi zajímají: klimatické změny, výkonnost našeho hospodářství, zahraniční rozvojová pomoc, životní prostředí - všechny otázky, na řešení kterých Unii potřebujeme. Protože sami a jednotlivě nebudeme úspěšní, spolu však dokážeme víc.
Pohněme se už konečně dále a jednou provždy vyřešme institucionální problémy.
(DE) Vážený pane předsedající, dámy a pánové, Lisabon nás přibližuje o další důležitý krok k cíli a úspěšně uzavírá výsledky schůzí.
To však ještě stále není náš cíl.
Ratifikační proces je pořád před námi a bude od nás všech vyžadovat vše.
Buď spolu anebo vůbec bychom měli zařídit, aby byla Evropská unie demokratičtější, blíže k občanům, transparentnější, schopnější konat, a to uvnitř i navenek.
Reformní smlouva je dalším krokem správným směrem.
Pouze pokud to učiníme spolu, uspějeme v tom, že se reformní smlouva zakotví ve veřejném povědomí jako přidaná hodnota pro evropské občany, Evropskou unii a Evropu jako celek.
Problémem je, že jsme ještě stále v samotné reformní smlouvě nenašli to správné místo pro otázky egoismu, nacionalismu, protekcionismu, obstrukcionismu a lži.
Ty jsou rakovinou společenství, rakovinou budoucnosti Evropy.
Cesta neúčasti se neshoduje se spojenou Evropou.
Cesta neúčasti oslabuje společenství hodnot.
Vytváří občany první a druhé třídy a rád bych věděl, proč chtějí zástupci Polska a Spojeného království překazit společnou zahraniční a bezpečnostní politiku Evropské unie.
Chceme, aby byla ochrana údajů kontrolovaná ze zákona s účastí parlamentu.
Chceme, aby se personální rozhodnutí přijímala po volbách do Evropského parlamentu.
Chceme, aby pokračoval sociální dialog se sociálními partnery a aby se zajistil a upevnil.
Chceme, aby se práce v oblasti public relations vykonávala prostřednictvím přidané hodnoty reformní smlouvy a dalších rozšíření práv spolurozhodování Parlamentu, protože pouze tak se Evropa stane demokratičtější, transparentnější a bude blíže k občanům.
Vážený pane předsedající, pokud jde o Smlouvu, nezáleží na maličkostech, ale na ratifikaci.
Měli bychom si vzpomenout na Dánsko v roce 1992, Irsko v roce 2001, Francii a Nizozemsko v roce 2005, a dokonce i Švédsko v roce 2003 při hlasování o euru.
Nikde není zaručeno kladné hlasování.
Každý členský stát má jednoznačně ve svých rukou svou vlastní ratifikaci, ať už prostřednictvím parlamentních kanálů nebo referenda, je však skutečně nemožné celou věc koordinovat?
Myslím, že spojení všech ratifikací by zabránilo nekonečnému proudu vnitrostátních rozprav a umožnilo by, aby se evropské veřejné mínění projevilo silněji.
Mohu navrhnout datum, pane předsedající: první dva týdny v květnu v roce 2008. Protože právě během těchto prvních dvou týdnů skončila druhá světová válka, 9. května je den Evropy a v tomto roce bude šedesáté výročí Haagského kongresu, který pod předsednictvím Winstona Churchilla dal Evropu do pohybu.
Pro nás, Francouze je to také den volby velkého Evropana, Françoise Mitterranda, a to 10. května.
Koordinace ratifikací by mohla poněkud pomoci.
Konečně zbavili jsme se symbolů ve Smlouvě, ale symboly se mohou vrátit do kalendáře.
Proč je nezapsat ke konkrétním datům?
Protože bez ohledu na to, co si myslíme o předloženém návrhu Smlouvy - a náš kolega poslanec pan Goebbels byl v tomto ohledu poněkud ostrý - musíme za každou cenu zajistit, abychom tento krok evropských dějin učinili.
Proto vám předkládám tento návrh: dohodněme se na těchto prvních dvou týdnech!
(Potlesk)
(PL) Vážený pane předsedající, pane předsedo vlády, paní místopředsedkyně, podobně jako před sedmi lety, také nyní čelí portugalské předsednictví významným úlohám a výzvám.
Jsem přesvědčený, že evropská smlouva bude přijatá v dobré atmosféře a se souhlasem, který bude základem efektivního a účinného řízení EU.
Dnes je to ta nejdůležitější věc, protože pouze tak se Evropa postupně může stát politickou silou a mít pozitivní vliv na osud světa.
Hospodářská síla je však v EU vždy něčím podstatným, a dnes to platí ještě víc než před sedmi lety.
Stojíme před výzvami globalizace a chtěli bychom se stát, cituji: "nejvíce konkurenceschopným hospodářstvím na světě, které bude založené na znalostech, schopné udržitelného hospodářského růstu s větším počtem pracovních míst a lepšími pracovními místy a s větší sociální soudržností."
Dnes však víme, jak je to těžké.
Sociální Evropa s vyšší zaměstnaností a zároveň bojující proti změně klimatu, která tu před sedmi lety nebyla, tedy musí být Evropou zcela volného trhu.
Otevřeného trhu, trhu, na kterém nebude protekcionismus ani monopoly.
Dlužíme to našim občanům, pokud chceme jednat podle zásad Lisabonské strategie v oblasti hospodářské soutěže, inovací a pokroku.
Nezapomínejme také, že řízení usměrnění strategie z pozice volného trhu fungovalo mnohem lépe než řízení z úrovně členských států.
A poslední, třetí věc - náš úspěch do značné míry závisí na vztazích s našimi sousedy.
Blahopřeji portugalskému předsednictví ke značnému sblížení na jižních hranicích EU. Neměli bychom však ani na minutu zapomenout na východní rozměr, zejména když nám výsledky spravedlivých a svobodných voleb na Ukrajině nabídly šanci na demokratický, svobodný trh a proevropskou stabilizaci východní hranice Evropské unie.
Volby se konaly pouze před dvěma a půl týdny a stojí za to veřejně to oznámit v Evropském parlamentu.
(HU) Vážený pane předsedající, jak vyplynulo z předešlé rozpravy, se současnou reformní smlouvou je v sázce mnoho, protože je v sázce funkčnost a důvěryhodnost Unie. v každém případě však evropští občané nechápou, že ústavní smlouvou a institucionálními problémy se zabýváme už léta a že na základě toho my jako politická elita víme, že jsou mimořádně důležité v zájmu reformující se a obnovující se Unie, přičemž pro nás jsou zároveň cizí a nesrozumitelnou rozpravou.
Musíme také pracovat na skutečných problémech evropských občanů a souhlasím s Martinem Schulzem, že v životě Unie by už nemělo dojít k dalším selháním.
Nemělo by dojít k žádným dalším selháním, protože rozšiřování v roce 2004 bylo prvním, kterému nebránily radikální reformy ani radikalizace.
Nepřekvapuje už, že Britové se chovají tak, jak se chovají, ale jako zástupce nového členského státu mě netěší, že moji polští kolegové poslanci nabrali politický směr, který, bohužel, neslouží evropské jednotě.
Neexistuje žádna alternativa k reformní smlouvě.
Je životně důležité, aby nebyl Evropský parlament místem hašteření, ale aby ho Komise a Rada braly vážně.
Je také životně důležité, abychom dosáhli pokroku ve věcech jako národnostní menšiny, které v důsledku představují jeden z největších problémů Evropy - měli bychom se podívat na západní Balkán, Ukrajinu nebo do Ruska - (věta nebyla dokončená).
Bez reformní smlouvy se nám nepodaří dosáhnout žádného pokroku ani v této oblasti.
Vážený pane předsedající, neexistuje žádna alternativa k reformní smlouvě. Buď bude reformní smlouva, nebo nastane smrt Unie!
Děkuji za vaši pozornost.
Před sebou máme významnou příležitost vytvořit z Evropské unie efektivnější a demokratičtější unii.
Nová smlouva poskytne potřebné nástroje tak, aby Evropská unie mohla dále pokračovat poté, co se k ní připojilo víc občanů.
Máme jedinečnou příležitost a společně musíme zajistit, že se najdou potřebné kompromisy, které zaručují lepší budoucnost pro evropské občany.
Několik lidí se tu zmínilo o Polsku a Anglii a jejich neúčastech.
Ano, je důležité, aby každý dohlížel na své vnitrostátní zájmy, ale ještě důležitější je starat se o zájmy Evropské unie, protože všichni tvoříme Evropskou unii.
To platí nejen pro Radu, ale částečně i pro Evropský parlament.
Nesouhlasím s tím, že by měla být jedna Evropská unie pro některé evropské občany a jiná Evropská unie pro jiné evropské občany v jiné zemi.
Proto musíme využít tuto příležitost, která se nám naskýtá během následujících dní v Portugalsku, a vyslat našim občanům jasný signál, že Evropská unie nebude stagnovat a že s novou smlouvou zaručíme naše další pokračování.
Zaručíme, že po dlouhých a těžkých letech nepřetržitých rozhovorů o budoucnosti Evropy jsme našli způsob dohody, která nás povede k získání dalšího úspěchu.
Smlouvu, která by měla zajistit větší transparentnost a - jak již bylo řečeno - i větší účinnost.
Smlouvu, která by nám měla pomoci posílit hlas každého evropského občana. s radostí mohu poznamenat, že dokonce moje země, kterou zastupuji, posílí svou pozici v tomto Parlamentu.
Před Evropskou unií jsou důležité výzvy, kterým budeme muset co nejdříve čelit.
Musíme soutěžit v tomto globalizovaném světě, a proto bychom měli mít potřebné cíle, abychom tyto výzvy plnili, výzvy jako klimatická změna, přistěhovalectví, způsob vytvoření dalších pracovních míst a lepších podmínek pro naše pracovníky.
Těmto výzvám můžeme čelit pouze tehdy, pokud budeme mít efektivnější a transparentnější Evropskou unii.
(PL) Vážený pane předsedající, doufám, že porozumění, kterého bylo dosaženo v Berlíně a které se týká nejdůležitějších problémů v současnosti obsažených v reformní smlouvě, vyvrcholí pozitivním výsledkem během nadcházejícího summitu v Lisabonu.
Doufám také, že polská vláda - při zohlednění skutečnosti, že 80 % Poláků podporuje naše členství v Evropské unii - najde cestu k závěrečnému přijetí návrhu smlouvy a tím dokáže, že rozumí sloganu Silné Polsko v silné Evropě.
Jedním z nejdůležitějších úspěchů tohoto porozumění je, že Charta základních práv bude právně závazná. Velmi mě těší, že předsedající Evropského parlamentu, předsedající Komise a předsednictví plánují během plenárního zasedání Evropského parlamentu uskutečnit akt společného vyhlášení Charty.
To dokazuje, jak důležitý je tento dokument, když řeší problémy jako důstojnost, svoboda, rovnost, solidarita, práva občanů a výkon spravedlnosti.
Nechápu tedy a nepodporuji postoj polské vlády, která chce výjimku z povinností vyplývajících z ustanovení kapitoly IV Charty s názvem Solidarita, pokud se týká polských občanů.
Tato kapitola obsahuje ustanovení, která jsou mimořádně blízká polské a evropské levici a souvisí s právy zaměstnanců a odborů.
Každá moudrá vláda by se měla starat o to, aby občanům své země poskytla větší a efektivnější ochranu práv zaměstnanců, a to hlavně v zemi jako je Polsko, jejíž svobody bylo dosaženo prostřednictvím vzpoury pracovníků polského odborového svazu Solidarność.
Vyzývám proto polskou vládu, aby změnila stanovisko k této věci.
(PT) Neformální summit v Lisabonu by mohl ukončit problémové období, ve kterém se křížily meče ambicí Evropy a její krize.
Nová reformní smlouva nebude mít stejnou moc restrukturalizovat Evropu, jakou by měla evropská ústava.
Nová Smlouva je v porovnání se ztracenou ústavou méně, než čeho se mohlo dosáhnout. Namísto velkého skoku je to malý skok.
Je vším, čím může být, ale ne tím, čím by měla být. Představuje ale určitý pokrok z pohledu toho, jak Evropa přizpůsobuje své orgány novým geopolitickým výzvám a budoucím jednáním.
Musíme uznat, že emotivní prvek v referendech omezil čistě racionální prvek v politickém zastoupení.
Veřejné mínění bylo málo připravené na vizionářský a kosmopolitní přístup, což nás přeneslo k ustrašenějšímu a uzavřenějšímu procesu, než byl proces v dohodě, která vydláždila cestu ústavě.
Na to by neměli zapomínat ti, kteří budou sedět u stolu nad dalším jednání Evropské rady.
Úlohou Rady je nyní zajistit jednotu potřebnou pro Smlouvu v souladu se zásadou maximálního omezení výjimek, aby se při výjimkách z Charty zabránilo skrytým narušením v důsledku doložek o neúčasti v původních džentlmenských dohodách (jako například Ioaninský kompromis) a aby se zajistilo, že Smlouva bude jednotná a nikoli roztříštěná.
Další úlohou Rady je zařídit ratifikaci Smlouvy, která je nevyhnutelná, pokud se chceme vyhnout změně směru evropské dráhy, která je tak blízká všem občanům.
Je čas přijmout, že legitimita Evropy pochází především ze všeobecných hodnot, které brání - z jednotnosti svých demokratických orgánů, ze sdíleného projektu na dosažení globální spravedlnosti, který vznikl přesně z dokonalého zdůvodnění.
To je legitimita Evropy.
(PL) Vážený pane předsedající, rád bych se připojil k blahopřáním portugalskému předsednictví k tomu, jak vyřešili proces dosažení dohody o smlouvě Unie.
Tento proces byl velmi náročný a dosažení porozumění vyžadovalo skutečně velké úsilí.
Tato smlouva není smlouvou našich snů a není ani smlouvou, která by zobrazovala vize a sny dnešních Evropanů.
Navzdory tomu je tím, co v současnosti v Evropské unii máme na cestě mezi sny a skutečností.
Jsem přesvědčen a doufám, že všechny evropské státy tuto Smlouvu přijmou.
Musím však nyní a tady v Evropském parlamentu vyjádřit svoje pevné stanovisko proti vyhlášení, které vydala vláda ve Varšavě o tom, že nepřijímá Chartu základních práv EU.
Non possumus, říkám toto non possumus v Evropském parlamentu jako aktivista Solidarity z období vojenské vlády.
Polsko ukázalo celé Evropě cestu ke svobodě a demokracii. a dnes má polská vláda odvahu vyhlásit, že v naší zemi, v mé vlasti, nebude uplatňovat Chartu základních práv.
Protestuji proti tomu jménem té části polských občanů, mužů a žen, která se nikdy nesmíří s tím, že Polsko není vázané Chartou základních práv EU.
(EL) Vážený pane předsedající, v první řadě bych rád poblahopřál portugalskému předsednictví k odhodlání, rychlosti a aktivitě, které prokázalo.
Díky tomu dnes máme text reformní smlouvy, který se má předložit mezivládní konferenci v Lisabonu.
Doufám, že zúčastněné vlády využijí tuto příležitost a ujmou se svých povinností, abychom se dostali ze slepé uličky, v níž se nacházíme.
Zároveň bych rád ubezpečil portugalské předsednictví, že převážná většina poslanců tohoto Parlamentu stojí na jeho straně a v tomto směru očekáváme pozitivní výsledek. v první řadě potřebujeme dohodu, potom ratifikaci ve všech státech.
Vyslechl jsem různé připomínky k úsilí směřujícímu k dalšímu sjednocování Evropy a překvapili mě ti, kteří skrývají svou antievropskou filosofii za dovolávání se něčeho lepšího s cílem zničit něco dobré.
Nechme je, ať jsou upřímní: pokud nedosáhnou větší sjednocení nebo integrace EU, Anglie, Francie, Německo a Polsko budou čelit výzvám globalizace samostatně.
Nechme je, ať zajistí mír, až nás nacionalistická rivalita znovu zavede do krize a možná i do války.
Musíme si uvědomit, že představu EU nemůžeme zamést pod koberec. Musíme ji podporovat a realizovat.
Naším cílem by mělo být zachovávání trvalého pokroku, aby všechny tyto státy a národy čelily nejen evropské budoucnosti, ale globální budoucnosti, a to na základě zásad a hodnot.
To je představa, kterou musíme prosazovat, a tento Evropský parlament stojí na Vaší straně, pane předsedo vlády.
Vážený pane předsedající, je velmi příjemné vidět své jméno na stěně spolu se jménem pana ministra a pana komisaře - je to velká chvíle!
Pokud dovolíte, rád bych poznamenal tři věci. z mého pohledu jsme na mezivládních konferencích za posledních 25 let buď připravovali novou smlouvu, nebo o ní jednali nebo ji ratifikovali.
Nevím jak vy, pánové - pane Corbette a další - ale já se dostávám do stádia únavy z mezivládních konferencí.
Potřebujeme tuto otázku vyřešit a uzavřít.
Konalo se tolik mezivládních konferencí, že se staly pravidlem.
Nejsem proti změně - právě naopak - ale v jisté fázi je třeba se uklidnit. a myslím, že právě tím za dva týdny skončíme.
Pokud jde o můj druhý postřeh, samozřejmě bych měl radost z Ústavy, je však třeba vycházet z takové reformní smlouvy, jaká je.
Představuje velký pokrok v tom, co máme.
Samozřejmě, každý z nás jí může něco vyčítat, ať už možnosti neúčasti, nebo to, že je zjednodušená nebo naopak komplikovanější.
Všichni máme svoje pochybnosti, musíme si však zapamatovat toto: je velmi důsledná v oblasti zahraniční politiky, dává nám právní subjektivitu, zajišťuje nám základní práva - tedy, aspoň některým z nás - a umožňuje nám hlasovat kvalifikovanější většinou.
Vždy se samozřejmě najde prostor na zlepšování, ale tato reformní smlouva je tím, co máme.
Proto Spojenému království a Polsku vzkazuji: "Uklidněte se a přijměte ji".
Poslední bod, o kterém bych chtěl promluvit, je, že se skutečně domnívám, že nastal čas obnovit důvěru mezi členskými státy.
Negativní nálada panuje od jednání v Nice, na kterých se malí postavili proti velkým.
Myslím, že nastal čas zakopat válečnou sekyru a obnovit důvěru, jakou jsme vůči sobě měli před Nice.
Je na čase uklidnit orgány, urovnat problémy a soustředit se na skutečnou tvorbu politik.
úřadující předseda Rady. - (PT) Vážený pane předsedající, dámy a pánové, v první řadě bych chtěl poděkovat členům Evropského parlamentu za jejich výraznou podporu naší snaze a za práci vykonanou portugalským předsednictvím v rámci mezivládní konference, která, jak doufáme, povede k nové smlouvě pro naši Unii.
Těm z vás, kteří se vyjadřovali méně pochvalně nebo dokonce proti, bych rád řekl, že předsednictví tyto obavy a kritiku zaznamenává - a je naší povinností to učinit - protože je považuje za součást naší spolupráce a našeho snažení a protože je přirozeně musíme brát v úvahu.
Myslím, že to byl Graham Watson, kdo řekl, že ministerský předseda Portugalska si musí připadat jako při přípravě své armády na boj v bitvě mezivládní konference, která se bude konat 18. a 19. října. i tak lze na tuto věc nahlížet.
Řekl bych, že jsem vojákem této armády a doufám, že se do naší armády připojí i mnoho dalších vojáků, kteří jsou tu přítomní, abychom v Lisabonu skutečně dosáhli nové smlouvy o Evropské unii.
Mezivládní konference ukončila svou práci, pokud jde o právníky a odborníky.
Nyní je řada na politicích, aby se vyjádřili na úrovni spravedlnosti, a jsem si jistý, že politici a vlády dostojí svým povinnostem.
Zaznělo tu, že nesmíme selhat a že se portugalské předsednictví v plné míře ztotožňuje s tímto prohlášením.
Nesmíme selhat a vytvoříme dohodu, která, a tím jsem si jist, bude mít podporu všech. Jinak tomu být nemůže.
Budeme věnovat pozornost citlivým oblastem, zájmům a obavám všech.
Nebudeme nikoho ignorovat.
Jak říkám, jsme si proto jistí úspěchem, že rozprava, která pravděpodobně trvala už příliš dlouho, musí být uzavřená, i vzhledem k tomu, že vnímáme naléhavou potřebu vytvořit ducha budování, unie a pozitivní energie, abychom mohli čelit mnohým jiným problémům, které na nás čekají v budoucnosti a o nichž tu už byla řeč: změna klimatu, otázky energetiky, přistěhovalectví, naše vlastní vnitřní reforma, které musíme dosáhnout, abychom se dokázali postavit obecnějším problémům globalizace.
Jsem si jist, že pocit naléhavosti s ohledem na uzavření Smlouvy, který nás má inspirovat k vítězství v dalších bitvách, budeme v Lisabonu cítit a že až se sem vrátíme na další plenární zasedání, přineseme vám dobré zprávy.
Ještě jednou bych chtěl poděkovat poslancům Evropského parlamentu za podporu, kterou projevili našemu týmu právníků. Jsem si jist, že jejich podpora bude pokračovat v dalších fázích, jak zde již uvedla řada řečníků.

Několik slov k otázce Lisabonské strategie s cílem poděkovat panu João de Deus Pinheirovi za jeho projev. v rozpravě o Lisabonské strategii představíme nový prvek, který je propojený s dimenzí zahraniční politiky této strategie. v základě se váže na potřebu stanovit pravidla, kterými se budou řídit oblasti, ve kterých nejsou žádná pravidla a žádné právní předpisy, abychom dosáhli účinného pokroku, sociální stability, hospodářské stability a míru v uspořádaném a řízeném světě, ve kterém jsou pravidla a normy všem jasné.
Musíme je takříkajíc řešit, aby byl svět, který budujeme, skutečně spravedlivější pro všechny.
Jak jsem již řekl, vrátím se s předsednictvím.
Vím, že předseda vlády Portugalska sem také plánuje přijet a setkám se s ním na dalším plenárním zasedání. Věřím, že budeme moci oznámit, že Evropská unie má novou smlouvu: reformní smlouvu.
místopředsedkyně Komise. - Pane předsedající, děkuji Vám za zajímavou rozpravu.
Člověk se vždy dozví mnoho nových věcí a mohu slíbit, že Komisi budu informovat.
Dělala jsem si pečlivě poznámky, abychom se problematikou mohli zabývat také na setkání, které se uskuteční příští pondělí v Lucemburku.
Vyslechla jsem si tři přímé otázky, k nimž bych se chtěla v rámci svých možností vyjádřit.
První z nich navrhovala, aby se Parlament podílel na procesu jmenování prvního vysokého zástupce.
Smlouva reprodukuje text z roku 2004.
Jsem si jistá, že v pravý čas bude každý chtít najít pragmatické politické řešení, se kterým budou spokojené všechny strany.
Jistě si vzpomínáte na precedens jmenování komisařů po nedávných rozšířeních.
Také v tomto případě Parlament v praxi vyřešil situaci uspokojivě, i když právní texty nebyly jasné.
Myslím, že je v zájmu každého z nás zajistit, aby v celém procesu sehrával Parlament uspokojivou roli.
Druhá otázka navazovala na článek 24 Smlouvy týkající se ochrany osobních údajů v oblasti bezpečnosti.
Tu mohu zodpovědět za Komisi, která rozumí obavám Parlamentu z ustanovení týkajících se přenosu důvěrných údajů mezi členskými státy.
Ve stávajícím znění umožňuje článek 24 Smlouvy EU Radě samotné definovat pravidla v této oblasti bez možnosti účasti Evropského parlamentu.
Toto nové ustanovení samozřejmě vychází z mandátu mezivládní konference.
Vztahuje se pouze na členské státy, přičemž evropské orgány nadále podléhají všeobecnému režimu a předpokládaný postup je v souladu se zvláštním režimem, který existuje v oblasti společné zahraniční a bezpečnostní politiky.
Znamená to tedy, že pravomoc Soudního dvora je omezená.
Obávám se, že je pouze malý prostor na změnu podstaty, která byla dohodnutá v mandátu. v každém případě vás však mohu znovu ujistit, že tento článek podle nás nezahrnuje například dohodu EU se Spojenými státy o osobních záznamech o cestujících.
Tato dohoda má momentálně právní základ ve třetím pilíři, a proto z pohledu Komise bude v budoucnosti spadat do běžné pravomoci Evropského parlamentu a Soudního dvora.
Takto se k dané problematice staví Komise.
Posadila jsem se, abych mohla sledovat naše návštěvníky. Nejsem si jistá, zda dokážu vždy zcela jasně vysvětlit, o čem tu jednáme.
Jsem si však jistá, že návštěvníci cítili jistý druh frustrace, která z této rozpravy vycházela, a skutečnost, že někteří z nich jsou velmi spokojení s výsledkem. Říkají, že jde o dobrý kompromis.
Další nejsou spokojení vůbec a říkají, že to není dost dobré. a další říkají, že zacházíme příliš daleko. Samozřejmě, je to pouze odraz politické situace a náročné politické hry, která přichází po dlouhém období skutečných diskusí o tom, jak můžeme přizpůsobit svoje rozhodovací postupy a rozšířit Evropskou unii na 27 členských států. o tom, jak můžeme začlenit nové problémy, které se v posledním období vyskytly, jako změna klimatu a energetické otázky, jak můžeme být otevřenější a efektivnější.
Všichni tito návštěvníci mi zároveň připomínají, že bez ohledu na výsledek - přičemž věříme a doufáme, že s pomocí portugalského předsednictví dosáhneme dobrého výsledku, že se nám podaří odsouhlasit novou reformní smlouvu - budeme muset komunikovat.
Budeme muset rozmlouvat s občany a vysvětlit jim situaci nejlépe, jak to umíme. Doufám, že Komise a Evropský parlament dokážou společně naplánovat komunikační aktivity a zajistí, že připravíme text, který bude maximálně přístupný a srozumitelný, že dokážeme vytvořit diskusi, která bude evropská, tak, aby na ni mohly navázat diskuse v ostatních členských státech - a s politickým závazkem nás všech, všech orgánů komunikovat s občany: vysvětlovat, obhajovat a také poslouchat.
To bude od nynějška naším úkolem.
Toto je pouze začátek. Čeká na nás ratifikace a realizace.
Ale pokud jde o mě a o Komisi, věříme, že je to dobrá reformní smlouva - není dokonalá: je to samozřejmě kompromis.
Radši bychom neměli žádné neúčasti, ale skutečně dobrou podporu bodů, které se nacházejí hlavně v Chartě základních práv. Máme však kompromis, máme dohodu všech členských států - a nyní ji musíme maximálně využít.
(Potlesk)
Tento bod jednání se tímto uzavírá.
Písemná prohlášení (článek 142)
písemně. - (HU) Maďarsko vždy vyslovovalo podporu ústavní smlouvě - nebo v její nové podobě reformní smlouvě.
Zájmem Maďarska a cílem Unie je, abychom dokázali zaručit mír a naše základní zájmy a podporovat dobré podmínky pro občany Unie, kterých je už okolo 500 milionů.
Evropa se změnila a svět se změnil.
Na nové bezpečnostní hrozby musíme reagovat novými strategiemi a novými politikami.
Evropa se musí připravit na změnu ve všech oblastech.
Věřím, že reformní smlouva může pomoci nastavit kurs směrem k Evropě a definovat její budoucí rámec působnosti, politiku a Evropu, ve které bychom rádi žili a byli úspěšní.
Považuji za důležité, aby hlavy států a předsedové vlád jednali na neformálním summitu ve dnech 18. - 19. října zodpovědně, aby odložili své historické křivdy a aby dosáhli jednohlasné rozhodnutí o konečném textu reformní smlouvy, která může posunout Evropskou unii správným směrem.
Cílem summitu je přijmout text reformní smlouvy a posílit tak účinnost rozšířené Evropské unie a rozšířit úlohu Evropského parlamentu, který je jediným voleným orgánem, a také vnější jednání Unie.
Evropský parlament doposud zaručoval a bude nadále zaručovat plnou podporu ústavnímu procesu a vytvoření reformní smlouvy a věří, že ji 27 členských států co nejdříve ratifikuje.
Zástupcové parlamentních skupin zajistí, aby byl Parlament přítomný na summitu v Lisabonu, čímž také podpoří vytvoření reformní smlouvy.
Základem je, že potřebujeme Evropu, ve které bude 27 členských států cítit společnou zodpovědnost, abychom mohli spolu přijmout vhodné kroky směřující k lepší budoucnosti.
Čas už nastal a musíme to dokázat v Lisabonu!
písemně. - (FR) Návrh reformní smlouvy přesně odpovídá mandátu, který byl schválený v červnu 27 státy.
Transformuje jejich politický závazek na zákon a Evropské unii by měl umožnit zanechat za sebou politickou slepou uličku, ve které se nacházela více než deset let.
Žádám nyní členy Evropské rady, aby dodrželi svoje slovo a přestali klást otázky in extremis netýkající se mandátu.
Není čas na drobná dojednání na poslední chvíli, náhlé nacionalistické reakce nebo reflexy odstoupení, které zaváděním množství kompromisních neúčastí ohrožují celistvost Smlouvy.
Přijetí tohoto textu by mělo respektovat předpokládaný časový rozvrh, aby mohla Lisabonská smlouva vstoupit do platnosti 1. ledna 2009.
Nyní bychom se měli soustředit na zvyšování informovanosti našich občanů, kteří nyní víc očekávají a jsou většinou kritičtí vůči Evropské unii.
Potřebují vysvětlení a my bychom jim je měli poskytnout a dokázat, že jsme dobří učitelé.
Je odpovědností každého z nás podělit se o naše nadšení v těchto nových souvislostech, které charakterizuje návrat k evropskému přístupu a imperativ demokratické transparentnosti.
Složení Parlamentu
Dalším bodem je zpráva pánů Alaina Lamassoura a Adriana Severina jménem Výboru pro ústavní záležitosti o složení Evropského parlamentu.
zpravodaj. - (FR) Pane předsedající, dámy a pánové, návrh usnesení je reakcí na výzvu Evropské rady v červnu. v článku 9 a návrhu Smlouvy se uvádí, že budoucí složení Parlamentu bude otázkou sekundárních právních předpisů.
Rozhodne o něm Evropská rada a bude přijato jednohlasně na základě iniciativy Evropského parlamentu a s jeho souhlasem.
Rada nás vyzývá, abychom vysvětlili, jak by měl tento postup fungovat.
Chce vidět, jak vyřešíme tento "horký brambor".
Pro náš Parlament je to skutečná politická výzva.
Jsme schopní navrhnout reformu, která se vztahuje na nás?
Naposledy jsme to měli učinit v roce 2000 a Parlamentu se to nepodařilo. z tohoto pohledu se dá za významný politický výsledek považovat už hlasování ve Výboru pro ústavní záležitosti.
Získali jsme velkou většinu: dvě třetiny v konečném hlasování a tři čtvrtiny v hlavním bodě, rozdělení křesel mezi členskými státy na základě skutečných počtů.
Jakému problému to čelíme?
Nejprve bychom si měli uvědomit, že současný Parlament se 785 poslanci už nevyhovuje nové právní pozici, která vyplývá ze změněné a doplněné Smlouvy z Nice.
Tento systém založený na 736 poslancích EP se má použít, pokud nedojde k jinému novému rozhodnutí.
Až doposud byly v Radě a v Parlamentu členské státy rozdělené do kategorií: jeden stát značné velikosti, několik velkých států, několik států střední velikosti, několik malých atd.
Každá kategorie má stejná hlasovací práva v Radě a stejný počet křesel v Parlamentu.
To už neplatí!
Budoucí Smlouva zavádí ve vztahu k tomuto systému dva typy inovací.
Na jedné straně jsou skutečná čísla: maximálně 750 poslanců EP, s horní hranicí 96 a spodní hranicí 6 křesel na členský stát.
Na druhé straně je zásada: mezi maximem a minimem musí být členské státy zastoupené podle sestupné proporcionality a dnes máme v Parlamentu za úkol definovat tuto zásadu, tj. zvolit míru proporcionality a míru sestupnosti, nebo-li jaká je míra nadměrného zastoupení států s nejmenším počtem obyvatel a míra nedostatečného zastoupení států s největším počtem obyvatel.
Váš výbor navrhuje, aby se tato zásada přetransformovala takto: za prvé, minimální a maximální počet stanovený Smlouvou se musí v plné míře využít.
Použití horní hranice 750 křesel nám konkrétně dává jakousi malou rezervu křesel, takže sestupnou proporcionalitu lze uplatnit bez snížení počtu křesel kterékoli země.
To je základní politická volba a je absolutně nevyhnutelné získat jednohlasný souhlas v Evropské radě.
Za druhé, čím větší je počet obyvatel v zemi, tím je samozřejmě větší její nárok na větší počet křesel.
Za třetí, čím větší je počet obyvatel v zemi, tím větší počet obyvatel je zastoupený každým poslancem této země v Evropském parlamentu.
Doposud, pane předsedající, španělský poslanec EP zastupuje více než 875 000 lidí, přičemž německý poslanec EP zastupuje pouze 832 000 lidí.
Dosud má Německo dvakrát více obyvatel než Španělsko.
Tato anomálie se napraví tím, že Španělsko získá čtyři další křesla.
Celkově zasahuje navrhované zvýšení deset zemí.
Jsme si plně vědomi toho, že je to pouze dočasné řešení.
Bylo by dobré vymyslet nějaký matematický vzorec, který by se automaticky použil na případné další budoucí rozšíření, ale časový rámec, který jsme měli k dispozici, nám to neumožnil.
Usnesení však obsahuje v tomto směru několik doporučení.
Podobně platí, že jsme museli použít pouze dostupné údaje o počtu obyvatel, a to od Eurostatu, protože jsme neměli žádné údaje od samotných obyvatel.
Adrian Severin o tom řekne víc.
Konečně bych rád upozornil naše kolegy poslance, aby nepředkládali pozměňující návrhy, které jsou v rozporu se základními zásadami této zprávy a v závislosti na konkrétním případu by mohly znamenat abnormální výhody velkých zemí oproti malým zemím nebo malých zemí oproti zemím velkým. Naše práce by byla v tomto případě marná, protože bez jednohlasného rozhodnutí v Radě budeme muset dodržet 736 křesel stanovených Smlouvou z Nice.
Takže dámy a pánové, nesnažte se prosím, zvyšovat počty pro svou zemi.
Odpoledne jsme strávili prohlášeními o tom, že jsme jediným demokratickým orgánem, který chrání zájmy Evropanů před jinými orgány, před národním egoismem. a nyní máme skvělou příležitost dokázat, že je naše konání hodné našich slov.
(Potlesk)
zpravodaj. - Pane předsedající, naše návrhy - pana Lamassoura a můj - potvrzené Výborem pro ústavní záležitosti vnášejí řadu zlepšení do aktuálních postupů týkajících se složení Evropského parlamentu.
Pokud se přijmou a přiměřeně rozšíří, nebudou se už dále vytvářet umělá seskupení, nebudou svévolná jednání, žádné další rozšiřování na úkor účinnosti Evropského parlamentu, který se zvětšuje s počtem členů. Vytvoří se větší reprezentativnost na základě demografické skutečnosti, a ne na základě formálních nebo symbolických právních vztahů.
Vytvoří se větší solidarita mezi velkými a malými státy vyplývající ze sestupné proporcionality zastoupení. Budeme mít úplnou legitimitu na základě zastoupení občanů vyplývající ze skutečnosti, že Evropský parlament budou volit občané Evropy.
Je potřebné všimnout si rozdílu mezi demokratickou legitimitou Evropského parlamentu, která se opírá o hlasování občanů Evropy, a vnitrostátním zastoupením v Evropském parlamentu, které vychází z demografických reálií ve členských státech.
My, Evropský parlament, jsme zástupci občanů a států zároveň.
(Nesouhlasný šum)
Vidíte, někteří hned říkají jen občanů, jiní jen států.
Jsme zároveň Spolkovým sněmem i Spolkovou radou. v budoucnosti bychom snad měli uvažovat o jasném oddělení této stránky, ale nyní - když jsme konečně přijali, že jsou to občané, kdo hlasuje, a že sestupná proporcionalita by měla zohledňovat velikost společenství žijících na vnitrostátních územích - je mi líto, jsme obojí.
Samozřejmě, v tomto ohledu je stále ještě potřebné vyjasnit myšlenku evropského občanství; doufám, že k tomu v blízké budoucnosti dojde.
Naše zpráva však není předběžná, ale přechodná.
Je přechodná, protože se domnívám, že námi definované principy budou mít dlouhé trvání, bude však třeba jít dál. Jsem si jist, že v budoucnosti můžeme doplňovat to, co jsme vám už navrhli.
Proto jsme zahrnuli několik revizních doložek, které podle nás - pana Lamassoura a mě - zajistí flexibilitu, přizpůsobivost a budoucí vývoj v rámci způsobu, jakým se Parlament sestavuje.
Tato zpráva nikoho netrestá.
Odměnění budou možná ti, kteří mají lepší demografickou politiku. Jistě je však výzvou pro lepší demografickou politiku, včetně politiky migrační.
Nemyslím, že by někdo ztrácel - a nejspíš ani nikdo nevyhrává -, pokud bychom to převedli na hru s nulovým součtem.
Pokud budeme mít z pohledu demokracie legitimnější Parlament, vyhrává každý.
Máme několik pozměňovacích návrhů.
Někteří kolegové by rádi omezili postupný pokles ve prospěch proporcionality - větší proporcionalita znamená víc křesel pro větší země.
Ostatní by zase chtěli větší pokles bez větší proporcionality.
Větší pokles znamená víc křesel pro malé země.
Proto si myslím, že musíme zamítnout obě tyto extrémní možnosti s cílem prosadit možnost, která je, připouštím, nedokonalá, ale která je pro současnost tou nejlepší. a tuto možnost spolu s panem Lamassourem navrhujeme.
Někteří budou chtít zkoumat referenční základ.
Někteří by chtěli, aby se zohledňovali všichni státní příslušníci bez ohledu na zemi jejich trvalého pobytu.
Další by chtěli, aby se brali v úvahu všichni obyvatelé v jejich zemi.
Ostatní chtějí vidět pouze občany Evropy žijící v určité zemi.
Naše názory se tedy v tomto bodě liší.
Jediným řešením je tedy držet se současných postupů a současných údajů agentury Eurostat.
A konečně jsou i takoví, kteří bojují o politickou prestiž a domnívají se, že pokud nejsme rovnoměrně zastoupení v tomto Parlamentu, nemáme stejnou politickou váhu.
Myslím, že pokud jsme už přijali postupný pokles - a poměrný pokles -, tato umělá seskupení nemohou dále přetrvat.
Obávám se, že pokud nepřijmeme toto unesení, Evropský parlament vyšle zprávu, že není schopný přijmout důležitou reformu a že musí vždy čekat na výkonné orgány, které za něj rozhodnou.
Myslím, že mezivládní konference zažije svoje první selhání dřív, než se vůbec začne zabývat problémy ve svém programu. a toto selhání může být začátkem totálního selhání.
Obávám se, že se každý vrátí ke smlouvě z Nice, a ne k klamavým snům.
Obávám se, že tím vyšleme signál, který bude znamenat rozdělení na malé a velké země, a tím se ohrozí všechny sny o jednotě, spravedlnosti a začlenění.
Proto skončím s výzvou všem svým kolegům.
Apeluji na náš smysl evropské zodpovědnosti a evropské solidarity.
Hic Rhodus, hic salta!
Tu je Rodos a umožněte nám na tomto místě dokázat, že jsme skuteční Evropané, a ne při poučování Komise a Rady.
jménem skupiny PPE-DE. - (DE) Pane předsedající, zpráva poskytuje vysvětlení, za které bych rád vyjádřil svoje upřímné poděkování oběma zpravodajům, pánům Lamassúrovi a Severinovi.
Jasně z ní vyplývá, že soustavně překračujeme stanovené horní a spodní limity.
Konkrétně za toto bych rád vyjádřil svůj vděk.
Toto objasnění je důležité pro nás pro všechny.
Za druhé, tato zpráva nabízí dva výsledky.
První, čím méně sestupnou stupnici budeme mít, to znamená, čím víc se přidržíme proporcionality, tím skutečnější pravomoc a legitimitu bude mít tento Parlament. s konfliktem v otázce, jakou míru sestupnosti potřebujeme - o kolik méně, o kolik více -, se budeme nutně neustále potýkat a podle mě by bylo logické říci, že čím méně sestupnosti, tím větší bude legitimita.
Jako Němec bych rád dodal, že je to samozřejmě trochu problematické, protože my jako Němci jsme jediní, kteří budou mít na základě Smlouvy z Nice méně, než jsme měli.
Rádi bychom tu získali trochu víc podpory, protože diskuse v německém tisku jsou v tomto ohledu velmi jednoznačné.
Měli bychom to přijmout, protože také my věříme, že evropské hledisko je důležitější než všechna ostatní.
Závěrem dva poznatky, které bychom měli využít v budoucnosti.
První, skutečně bychom měli pracovat na vytvoření logického systému z dlouhodobého hlediska, o kterém nebudeme muset stále znovu jednat.
Druhý, máme tu dva kontroverzní pozměňující návrhy, 2 a 3.
Naše skupina se rozhodla, že bez ohledu na to, jak proběhne hlasování o těchto dvou kontroverzních tématech, budeme jako skupina hlasovat pro zprávu Lamassoureho/Severina.
Rada nemá žádnou výmluvu.
Pozměňovací a doplňující návrh 2, který se pouze minimálně liší od čísel ve zprávě pána Lamassoura, by znamenal, že Rada dostane zprávu od Parlamentu na období 2009 - 2014.
Náš Parlament a všechny skupiny tedy podle mého názoru po zralé úvaze splnily své povinnosti a Rada, pokud bude chtít, může rozhodnout.
Velmi děkuji za čestnou diskusi o tomto náročném tématu!
jménem skupiny PSE. - Vážený pane předsedající, jménem skupiny PSE bych rád podpořil tuto zprávu.
Naše skupina bude pro zprávu hlasovat a doufáme, že tento text, který byl přijatý 70% většinou ve výboru, nyní jako celek v Parlamentu podpoří stejně velká většina.
Zpravodajové - rozumně, s ohledem na právní překážky dané novou Smlouvou, s ohledem na časové překážky určené před uzavřením mezivládní konference - se soustředili na nápravu hlavních anomálií ve stávajícím rozdělení křesel namísto toho, aby se pustili do návrhu radikální nápravy systému, který by vedl jedině k mrtvému bodu na mezivládní konferenci a ohrozil by schválení a ratifikaci nové Smlouvy.
Žádný členský stát nepřijde o křesla, na která má nárok podle ustanovení současných dohod, které hovoří o rozdělení křesel od roku 2009 - samozřejmě, s výjimkou ustanovení samotné Smlouvy pro Německou spolkovou republiku. s touto jedinou výjimkou nepřijde žádná země o křesla v porovnání s tím, co se plánuje ve stávající Smlouvě na rok 2009.
Někteří naši kolegové se nyní, samozřejmě, pokoušejí získat víc křesel pro svůj vlastní členský stát, někdy pomocí argumentů, že počet obyvatel v jejich zemi je zničehonic mnohem větší, než jsme všichni dříve předpokládali, větší než jsou hodnoty uváděné agenturou Eurostat, které používá každý, včetně Rady.
Jiní poukazují na to, že z důvodu národní prestiže by měli mít stejný počet křesel jako jiný konkrétní členský stát.
Musím přiznat, že mě velmi překvapil přístup italské vlády.
Rozumím, že pan Prodi a někteří přítomní italští poslanci tvrdí, že je pro Itálii zásadně důležité mít stejný počet křesel jako Francie a Spojené království.
Také oni však přijali - jako my všichni - zásadu poměrného snižování: poměrného ve vztahu k počtu obyvatel.
Přijímám, že má země bude mít o jedno křeslo méně než Francie, i když jsme až doposud měli stejný počet.
Proto nechápu, proč by mělo být pro Itálii tak těžké přijmout, že má ze stejného důvodu méně křesel než Francie.
Jsem překvapený, pokud vláda země, která nám tak často říkala, že je příkladem nám všem z pohledu toho, jaká je communautaire, že cítí silnou Evropskou zodpovědnost, že není nacionální, že vždy klade zájmy Evropy před svoje vlastní, pokud právě Itálie a pan Prodi nyní obhajují, že by Itálie z důvodu národní prestiže měla mít stejný počet křesel jako Francie a Spojené království, i když má jiný počet obyvatel.
Uzavřu to: rád bych vyzval tento Parlament, aby zprávu podpořil, aby zamítl pozměňující návrhy a poslal jasnou, přesvědčivou zprávu Evropské radě.
jménem skupiny ALDE. - Paní předsedající, skupina ALDE také podpoří návrh pánů Lamassourea a Severina.
Mezivládní konference od nás žádá, abychom změnili rozdělení tak, aby to vyhovovalo podmínkám reformní smlouvy, a tato žádost je zcela na místě.
My, jako Parlament, musíme vyslat zpět přesvědčivou a jasnou zprávu, že jsme schopní učinit takové sofistikované a odvážné rozhodnutí.
Neexistuje žádný čistý a konečný vzorec.
Bod 6 používá shodnou a rozumnou definici sestupné proporcionality.
Také já samozřejmě chápu, že některé vnitrostátní delegace se snaží zlepšit svoje pozice v ligové tabulce. Ukazuje se však, že všechny takové návrhy si vzájemně odporují.
Všichni, kteří se snaží změnit systém, selhávají.
Návrh pana D'Hondta by poskytl příliš velkou moc větším státům. a panu Friedrichovi bych rád řekl, že jeho návrh porušuje zásadu Smlouvy o sestupné proporcionalitě.
Systém druhé odmocniny dává příliš velkou moc menším státům.
Plně chápu, že Italové poukazují na statistický základ, který bychom měli jako Parlament přezkoumat, rozdíl mezi státními příslušníky, občany, osobami s trvalým pobytem a voliči.
Problematika je však mimořádně komplikovaná a dotýká se otázky vnitrostátní suverenity v oblasti volebního práva a občanství.
Není možné takový problém vyřešit během jednoho týdne do ukončení mezivládní konference.
Po mezivládní konferenci bude následovat zpráva Výboru pro ústavní záležitosti, za který mám tu čest být jmenován jako zpravodaj, která se bude zabývat všemi těmito otázkami a navrhne reformu primárního práva z roku 1976.
To vše se však bude týkat příštího roku a nikoli současnosti.
Do té doby bychom rádi vyslovili pevnou podporu návrhu a tomu, aby mezivládní konference dostala návrh a nikoli problém.
(Potlesk)
, jménem skupiny UEN. - Vážená paní předsedající, rád bych se připojil ke svým kolegům a poděkoval oběma zpravodajům za jejich úsilí vynaložené na problém, který je velmi náročný a složitý.
Ostatně navzdory tomu, co mohou říkat někteří kolegové, krůty nehlasují pro Vánoce, proč by se tedy měl některý současný poslanec Evropského parlamentu dívat, jak mu berou křesla?
Za touhou těch, kteří se snaží získat maximální počet jim dostupných křesel v každé z vnitrostátních kategorií, je legitimní odůvodnění.
Byl bych hloupý, pokud bych očerňoval tento jejich postoj.
Protože, pokud bych k tomu chtěl něco dodat, stačí, když se podíváme na změny, ke kterým došlo od konání prvních přímých voleb do Evropského parlamentu v roce 1979, došlo k neobyčejným změnám v demografických a populačních trendech v celé Evropské unii, v neposlední řadě také v důsledku rozšíření Evropské unie o východní Evropu v roce 2004. To umožnilo volný pohyb takového množství lidí do jiných zemí, že to do značné míry změnilo počet obyvatelstva.
Myslím, že jedním z podstatných prvků, o kterých musíme mluvit (a můžeme mluvit o sestupné proporcionalitě až do soudného dne), je to, že vždy existovala rovnováha mezi různými orgány - stejně jako rovnováha mezi většími a menšími členskými státy - k zajištění toho, aby žádný orgán neměl dominantní postavení vůči jinému nebo aby žádný větší členský stát nemohl ovládat střední či malé členské státy.
Právě proto je důležité udržet tuto rovnováhu v maximální možné míře.
Vítám aktivitu zpravodajů ve formě kompromisního pozměňovacího návrhu na uchování interinstitucionální rovnováhy.
Stejně se však můžeme zaměřit na použité hodnoty - přičemž mnohé z nich tu uváděli ostatní kolegové s ohledem na hodnoty agentury Eurostat - pro 15 z 27 zemí jsou hodnoty Eurostatu pouze předběžnými údaji centrálních statistických úřadů těchto států.
To znamená, že se rozhodnutí činí pouze na základě předběžných údajů, i když to bude mít trvalý vliv na budoucí rozdělení křesel v Parlamentu.
Musíme také pozorně sledovat rozšíření o Chorvatsko, které by také mohlo mít negativní dopad.
Proto vyzývám k opatrnosti při hlasování o tomto problému.
jménem skupiny Verts/ALE. - (DE) Vážená paní předsedající, moje skupina nebude hlasovat pro tuto zprávu, protože navrhovaný systém zastupování a rozdělení křesel ignoruje základní demokratické zásady, podporuje historické nerovnosti a je protikladem povahy tohoto Parlamentu jako zástupce občanů a jeho voličů.
Nejsou to sny, které se nenaplňují.
Ano, pane Severine, je mnoho těch, kteří toho chtějí mnoho, ale to, co bychom měli všichni chtít, je přijít na to, co je parlament.
Parlament není - jako nám zpravodajové řekli ve svém dopise včera večer - zastoupením sociálně-hospodářských možností členských států.
Nikoli, je zastoupením voličů a nic víc.
Je to zastoupení občanů, jinak to není parlament!
Není parlament, pokud neexistuje obyvatelstvo, které by bylo jeho základem. a stejně není pravda, že výraz občanství v Evropě nemá nic společného s výrazem podle mezinárodního zákona nebo občanstvím ve Spojených státech.
Je to přesně to samé a doporučil bych vám, abyste nahlédl do stávajících smluv.
Doporučil bych vám, abyste nahlédl do Charty základních práv EU, ve které jsou stanovená práva těchto občanů.
Doporučil bych vám, abyste nahlédl do pravidel, kterými se řídí přístup k Evropskému soudnímu dvoru.
Doporučil bych vám, abyste nahlédl do pravidel, podle nichž se stáváme voliči.
Potom poznáte, že je tou nejjednodušší věcí na světě zjistit, kdo je občanem této Unie a kdo má právo volit do tohoto Parlamentu.
Rozhoduje se o tom každých pět let.
Občané, obyvatelstvo, to jsou symbolická vyjádření sociálně-hospodářských schopností. v tom jsme však už jednou selhali, když se nás v Nice ptali: vážený Parlamente, řekněte nám sami, jaké chcete mít složení.
Tehdy jsme selhali.
Bohužel, nevyužili jsme těch sedm let, abychom vyjasnili, čím je tento Parlament.
Proto znovu vyhodnocujeme historické nesmysly a historické praktické překážky, které se dodnes vynořily.
Ty nemají nic společné s demokracií a uvažováním o ústavě.
jménem skupiny GUE/NGL. - (DE) Vážená paní předsedající, v mé skupině existují různá stanoviska.
Já však podporuji zprávu pánů Lamassoura a Severina. s touto zprávou si Parlament zodpovědně ponechá právo na iniciativu, aby sám předložil návrh svého budoucího složení. a to díky intenzivní práci obou zpravodajů se skutečným evropským duchem.
Návrh je vyvážený, je založený na jasném, srozumitelném a transparentním systému a dá se zachovat také pro případ budoucích rozšíření.
Návrh vychází ze zásady rozmanitosti.
Využitím všech 750 možných křesel zároveň zaručuje, že budoucí Parlament bude odrazem celého spektra hlavních politických orientací v každé zemi.
Návrh je založený také na zásadě solidarity, a tedy větší členské státy s největším počtem obyvatel souhlasí s tím, že budou mít menší vliv tak, aby umožnily menším členským státům s nejmenším počtem obyvatel lepší zastoupení.
To vše pomáhá posilnit soudržnost Unie.
Proto doufám, že Rada bez výhrad a rychle zavede návrh Parlamentu před volbami v roce 2009.
Ještě jedna poznámka závěrem.
Základ na výpočet křesel tohoto členského státu - tak jako v Radě - tvoří všichni lidé žijící v daném členském státě, včetně státních příslušníků třetích zemí, kteří v něm žijí, protože jsou součástí této společnosti.
To je však pouze jedna strana mince.
Státní příslušníci třetích zemí, kterých domovy jsou v našich členských státech, musí mít také právo volit do Evropského parlamentu.
Vždy jsem za to bojovala a také dále budu!
jménem skupiny IND/DEM. - Paní předsedající, pokud máme takovouto zprávu v rukou, obvykle začneme argumentovat, co by měla jedna země získat a jiná ztratit. To pouze dokazuje, že evropská solidarita je pouze mýtem a národní egoismus vždy triumfuje.
Vzhledem k nedávnému německému útoku pana Schulze vůči předsedovi Evropské komise bychom se mohli podívat na dobrý způsob, jak vyhrát ve hře s nulovým součtem.
V bodě 8 jsme svědky nářku, že Německo přijde o křesla. a tento nářek posloucháme stále víc a víc: že by se víc dokumentů EU mělo překládat do němčiny, že Německo přispívá do rozpočtu EU nejvyšší sumou v čistém vyjádření, že by mělo mít své vlastní křeslo v Radě bezpečnosti OSN, a podobně.
Mohli bychom připravit celý seznam takových stížností.
Pan Severin se nás přitom zároveň snaží přesvědčit prostřednictvím své nedefinované sestupné proporcionality - která shodou okolností neovlivňuje jeho vlastní Rumunsko -, že pokud Polsko ztratí tři křesla, ve skutečnosti jedno získá.
Můžeme si pouze přát, aby jeho koncept fungoval tak dobře také v kasinu.
Pojďme si však věci vyjasnit.
Pouze socialista z Yorkshiru může přijmout, že dva plus dva je pět.
jménem skupiny ITS. - (IT) Vážená paní předsedající, dámy a pánové, zprávu Lamassoure-Severin bychom měli s opovržením odmítnout kvůli jejímu ideologickému antiitalskému podtextu a umělé povaze argumentů, na nichž je vystavěná, na jedné straně technických a na straně druhé politických.
Nehodlám diskutovat o tom, jaký význam přikládám politice ius sanguinis v porovnání s jakobinismem ius loci, neboť ty zjevně chybí v uvažování zpravodajů i těch, kteří tuto iniciativu objednali.
Nejsem odborníkem na právo a nemám dobrou reputaci jako profesor Manzella, předsedající Výboru pro evropské záležitosti italského Senátu, ani jako jiní kolegové poslanci, kteří mohou přesně zpochybnit právní nesoudržnost vyhlášení ve zprávě.
Také se však domnívám, že je třeba zdůraznit, že podle zpravodajců se nesporná fakta nepočítají: v politice je to vyhodnocení úlohy, kterou Itálie sehrála v minulosti a kterou sehrává také dnes v evropské instituci.
S jasnou diskriminací Itálie se použil velmi špatně italianizovaný princip sestupné proporcionality, která znovu definuje rozdělení křesel stanovené ústavní smlouvou, jež byla pozastavená. v systému zůstaly skupiny pro některé země a máme také pár zářných případů překroucení faktů, jako například to, že Estonsko získalo stejný počet křesel jako Malta, i když má třikrát větší počet obyvatel.
Můžeme přijmout, že ve Spojeném království patří mezi lidi s právem volit i občané s trvalým pobytem, kteří nejsou evropskými občany, na základě čehož zpravodajové přidělili Spojenému království o jedno křeslo víc než Itálii, i když z těch, kteří mají právo volit, volila ve volbách v roce 2004 pouze o něco víc než jedna třetina.
Můžeme přijmout, že Francie, která posbírala své voliče a doplňuje svůj demografický profil se stejnou růzností míst narození, jakou vidíme v jejich národním fotbalovém týmu, získá o dvě křesla víc než Itálie.
Můžeme přijmout lenost italské vlády a viděli jsme úniky během příprav na rozpravy v Radě.
Je tu však něco, co nemůžeme přijmout.
Zpravodajové lpí na svém sporném významu občanství.
Prohlašuji, že každý, kdo žije v Evropě, i když je držitelem pasu nebo občanství země mimo Evropu, je volič. z výpočtu však vynechávají občany žijící mimo Evropu.
To vzbuzuje dojem velké, manipulativní a nepřijatelné antiitalské diskriminace, kterou musíme důrazně odmítnout!
v první řadě bych chtěla vyjádřit podporu zprávě pana Lamassoura a pana Severina.
Musíme se smířit s realitou, že počet poslanců se pro Slovenskou republiku o jednoho sníží v rámci dohodnuté zásady sestupné proporcionality.
Pokud se hovoří o proporcionálním rozdělení křesel europoslanců, měla by se tato proporcionalita přenést také do celé zaměstnanecké politiky Evropské unie.
Proto žádám posílení počtu zástupců a zaměstnanců z nové dvanáctky ve všech orgánech Evropské unie.
Myslím si, že každý členský stát má dostatek kvalifikovaných lidí, kteří by byli pro EU přínosem.
Jedním z principů Evropské unie je rovnost.
Také staré členské státy se zavázaly tuto rovnost dodržovat, když nás mezi sebe přijímaly.
Ta by se měla uplatňovat ve všech oblastech a nejen v postavení europoslanců nebo komisařů.
Žádám, aby tato rovnost byla respektovaná a dodržovaná.
Při svém vstupu do Evropské unie jsme museli splnit množství kritérií, nyní žádám Evropskou unii, aby ona splnila závazky, které má vůči nové dvanáctce.
(SV) Vážená paní předsedající, podporou návrhu pána Lamassoura může učinit Evropská unie historický krok. s touto zprávou můžeme nechat za sebou časy, kdy byl počet křesel v Evropském parlamentu rozdělený na základě systému, ve kterém byly různé země rozdělené do různých skupin, na základě vyjednávacích schopností různých předsedů vlád, a kde se předpokládá, že členské státy EU mají vzájemně neslučitelné zájmy.
Pokud se Parlament rozhodne podpořit zprávu pana Lamassoura, opustíme stávající systém a přejdeme na systém založený na zásadě proporcionality, ve kterém velikost země ovlivňuje její zastoupení v Parlamentu.
Systém, který máme doposud, se vysvětluje velmi těžko. Ale systém, který bychom měli se zprávou pana Lamassoura, se vysvětlit dá.
Je založený na maximální a minimální úrovni a bere ohled na počet lidí v různých zemích.
Tento princip je udržitelný také s ohledem na budoucnost.
Znamená, že se nepodporují zájmy jedné nebo druhé země, ale zohledňuje se počet občanů.
Je to krok vpřed v demokratickém procesu v Evropské unii.
Chtěl bych jasně říci, jakou alternativu máme.
Buď podpoříme návrhy stanovené ve zprávě pana Lamassoura, nebo se vrátíme zpět k dohodě z Nice s její svévolí a jednáními, která se vyznačovala protichůdnými vnitrostátními zájmy.
Když poslouchám poslední řečníky z lavic tu nahoře a jejich ustaranost, slyším zároveň národní zájmy ve vztahu ke konfliktům.
Zprávu pana Lamassoura bychom měli podpořit, protože je založená na zásadě.
(PT) Vážená paní předsedající, dámy a pánové, zpráva Výboru pro ústavní záležitosti vypracovaná pány Alainem Lamassourem a Adrianem Severinem o budoucím složení Evropského parlamentu je důležitým příspěvkem, který poukazuje na vyrovnané a objektivní řešení věci z politického hlediska velmi citlivé.
Proto bych rád poblahopřál oběma zpravodajům.
Měli bychom si pamatovat, že to bylo zasedání Evropské rady v červnu loňského roku, kde dostal Evropský parlament příslib, že do října 2007 se najde řešení problému jeho budoucího složení tak, aby se toto řešení dalo použít včas před evropskými volbami v roce 2009.
Pro ty, kteří se obávali, že Parlament nebude schopný vyřešit tuto otázku kvůli převaze nacionalistické ideologie, představuje tato zpráva výstižnou odpověď a dokazuje, že tento orgán dokáže přesně určit a vyjádřit společný evropský zájem v rámci národní dynamiky, která má tendenci komplikovat mezivládní záležitosti.
Pro hladký průběh práce mezivládní konference, která by se měla dokončit v Lisabonu ve dnech 18. a 19. října, je důležité vymezit postavení Evropského parlamentu.
Proto je nevyhnutelné uznat politické propojení mezi tímto novým návrhem rozdělení křesel v souladu se zásadou sestupné proporcionality a reformním balíkem pro orgány Unie, hlavně zásadu dvojité většiny na stanovení většiny v Radě.
Rád bych využil příležitosti a zdůraznil, že institucionální hledisko reformní smlouvy musí být souvislé a že s ohledem na otázku dvojité většiny, která údajně vstoupí v platnost až v letech 2014 - 2017, by smlouvy neměly obsahovat žádné džentlmenské dohody, jako například Ioaninský kompromis, které zůstávají v platnosti, ale pokud budou zákonně uznávané v současném rámci, budou sloužit pouze k zablokování rozhodovacího procesu v Radě.
Od samotného začátku jsme věděli, že složení Evropského parlamentu nebude pouze otázkou matematiky. v rámci omezení existujících faktorů by mělo navrhované řešení splňovat tři zásady.
Zásadu solidarity, podle které členské státy s největším počtem obyvatel přijímají, že jejich zastoupení bude nižší, zásadu plurality, která umožní zastoupení celého spektra hlavních politických směrů v každé zemi, a princip účinnosti, který zajistí, že počet zástupců bude omezený na úroveň slučitelnou s úlohou zákonodárného sboru.
Při použití zásady sestupné proporcionality zpráva dospěla k přiměřeně konsensuálnímu návrhu.
Vážená paní předsedající, na závěr bych rád řekl, že Evropský parlament nemusí považovat dosaženou dohodu za ideální, aby mohl vyjádřit svůj politický souhlas.
Současný text navzdory svým slabým stránkám zvětšuje důvěryhodnost Evropského parlamentu a je mnohem lepší než nezodpovědné přetahování se v pěstním souboji mezi národními egoismy, které by vyšly Unii a její občany draho.
Těsně před důležitým zasedáním Evropské rady tento Parlament, který zastupuje občany, i když pouze těžko přijímám myšlenku, že tento Parlament reprezentuje i členské státy, upřednostňuje evropský zájem a věřím, že hlavy států učiní totéž.
(SV) Existuje velká skupina občanů, která byla v diskusích o složení Evropského parlamentu ignorovaná.
Hovořím o téměř 50 milionech Evropanů, kteří patří k některé regionální nebo národní jazykové menšině.
Dnes existuje pouze hrstka poslanců Evropského parlamentu, kteří zastupují tyto skupiny.
Je to nepřijatelné a bohužel to podává falešný obraz o Evropském parlamentu.
Je to, jako bychom nechápali zranitelnou pozici, v jaké stále žijí některé jazykové menšiny.
Zpráva pánů Lamassoura a Severina, která je založená na zásadě sestupné proporcionality, je skvělou ukázkou statistické práce a já pro ni budu také hlasovat. Nyní se však musíme odvážit začít mluvit i o jiných podstatných tématech.
Jak zvýšíme důvěru občanů vůči Evropské unii?
Jak zaručíme, že Evropská unie a Evropský parlament naplní cíle, jejichž uskutečňování očekáváme od ostatních, tedy jak zajistíme, abychom si vyslechli také hlasy menšin?
Dámy a pánové, budeme my, poslanci Evropského parlamentu, tolerovat stav, kdy jsou regionální a národní jazykové skupiny ponechány napospas dobré vůli vnitrostátních vlád, které jim mohou dát křeslo, nebo chceme, aby tyto menšiny nebyly v Evropském parlamentu zastoupené?
Odpovědí by mělo být hlasité ne!
Pokud chceme zajistit rozmanitost, je čas vyhradit určitý počet křesel v Evropském parlamentu pro jazykové menšiny.
Sám hovořím za švédsky mluvící obyvatelstvo Finska a za provincii Åland.
(IT) Pane předsedající, dámy a pánové, zpráva o rozdělení křesel v Parlamentu obsahuje několik zjevných rozporů, které zesiluje list včera zaslaný zpravodaji, jakoby měl odůvodnit jejich stanovisko v těchto politicky citlivých otázkách, a překrucuje právní pojem občanství v jeho uzákoněné formě.
Zásada předložená ve zprávě sahá nad rámec vnitrostátních států i smluv. z právního hlediska je evropské občanství právním stavem, kterého požívají ti a výhradně ti, kteří mají občanství některého členského státu, a kteří tedy požívají všechna práva a povinnosti spojené s tímto stavem.
Je to občanství, nikoli trvalý pobyt, jež musí být v textu.
Tento návrh zároveň překrucuje přístup obsažený v návrhu nové smlouvy, který jasně určuje, že pojem občanství nemá nic společného s trvalým pobytem.
Evropský parlament promarnil velkou šanci dokázat jiným orgánům, že je schopný sám najít řešení založené na právních zásadách, které jsou všeobecně uznávané a sdílené.
Ráda bych se zeptala zpravodajů, proč ani nezvážili možnost použít na výpočet přidělování křesel počet obyvatel v členských státech namísto počtu obyvatel s trvalým pobytem.
Protože mělo přinést větší výhody určitým státům?
Podívejme se na příklad Spojeného království, které uděluje právo hlasovat v evropských volbách také těm, kteří nejsou občany EU.
Pane Lamassoure a pane Severine: vaše tvrzení, že v porovnání s dohodami z Nice nebude žádná země poškozená, mi připadá jako zjevné překroucení pravdy, kterou budou muset ostatní napravit.
Z tohoto důvodu nemůžeme zprávu podpořit.
Ale nejen to. Navíc škodí, a to nejen naší zemi - mé zemi - ale také jiným zemím Unie.
Škodí také zastupitelské demokracii a budoucí smlouvě, která, jak sami uznáváte, obsahuje ustanovení a zásady, na kterých by mělo být založeno rozdělení křesel v Parlamentu.
Nemůžeme ignorovat pojem evropského občanství jako základu demokratické legitimity našeho Parlamentu.
(IT) Vážená paní předsedající, dámy a pánové, podporuji rozhodující úlohu Evropského parlamentu, proti které se často objevují námitky, ale zdá se, že vlády chtějí využít tohoto návrhu k manipulaci s naší sněmovnou.
Podle našeho názoru je tento návrh složení křesel nerozumný.
Itálie je poškozená a to je důvodem k obavám. Ale nejvíc záleží na tom, že důvody tohoto trestu jsou nepodložené.
Ničí se historická rovnost a co je nejhorší, rozdělení křesel se mění jménem obyvatel s trvalým pobytem, kterým nebylo uděleno právo občanství.
Země, jako například Itálie, které daly právo volit občanům a ne obyvatelům s trvalým pobytem v zemi, jsou poškozené.
Potřebujeme něco zcela odlišného. Myslím, že například skutečně potřebujeme občanství trvalého pobytu, ale takové, které by se nepočítalo pouze z pohledu počtu poslanců Parlamentu, kteří se mají zvolit, ale také z hlediska práva volit a být zvolen.
Potřebujeme zaručit zastoupení politických menšin a malých států, přičemž to výslovně stanovíme v kritériích, která mají být přijatá ve vnitrostátních právních předpisech upravujících volby. Potřebujeme uvažovat o nových dohodách, které co nejvíce využijí evropské strany a jejich schopnosti prezentovat se ve volbách.
Nic z toho ve zprávě není, a proto budu hlasovat proti ní.
(DA) Paní předsedající, zpráva, kterou bude Parlament přijímat zítra, v podstatě zabrání vstupu Turecka a jiných hustě obydlených evropských zemí do EU.
Slovo Německa v Radě se zdvojnásobí, zatímco slovo malých zemí se zmenší o polovinu.
Některé velké země zároveň získají víc křesel v Parlamentu.
Souhrnně, Německo bude nadále kompenzované za to, že mělo stejný počet hlasů v Radě jako Itálie, Spojené království a Francie, i když momentálně získává z každého Němce v Radě maximum.
Nemyslím, že velké země znovu vytvoří takové zisky a že malé země nedokážou produkovat víc, pokud voliči budou vnímat rozhodnutí jako legitimní: poslouchejte pana Laxe.
Rád bych vyzval větší země, aby se zastavily a popřemýšlely.
Nemůžu hlasovat podle hodnot populace v Radě a zároveň přiblížením se k tomu stejnému principu hlasování i v Parlamentu.
Ve Spojených státech existuje rovnost mezi státy v Senátě. v Německu má Sársko s jedním miliónem obyvatel tři hlasy v horní sněmovně německého Parlamentu, zatímco Porýní-Palatinate s populací 18 milionů obyvatel má šest hlasů.
Německý systém je tedy pouze stěží spravedlivý. Když moje země vstoupila do ES, Německo mělo třikrát víc hlasů v Radě než Dánsko.
Nyní to bude 15krát víc. Předtím mělo Německo třiapůlkrát víc křesel v Parlamentu než Dánsko, nyní to bude osmkrát víc.
Je to příliš nerovnoměrné a voliči to nikdy nepochopí.
Zničí to EU - a to je problém.
(NL) Vážená paní předsedající, dovolte mi začít vyjádřením svých pochybností o načasování usnesení, o kterém dnes diskutujeme.
Je pravda, že Evropská rada na červnovém zasedání požádala Parlament, aby představil návrh týkající se budoucího složení Parlamentu. Nyní však zjišťujeme, že celý návrh je založený na reformní smlouvě, na textu, který je ještě třeba ratifikovat, aby vůbec vstoupil v platnost.
Jinými slovy, bereme věci za nesprávný konec.
Mimochodem, není to poprvé, co se to stalo, a skutečně to začíná být nepříjemné.
Nehovořím jménem skupiny identity, tradice a suverenity, ale jako zástupce malého členského státu - nebo spíše budoucího členského státu, jelikož otázka už nezní, zda, ale kdy se Belgie rozdělí a Vlámsko se stane samostatným státem.
Odbočil jsem.
Myslím, že zásada sestupné proporcionality, kterou zastává tato zpráva, je nejuskutečnitelnější a zároveň nejspravedlivější výchozí bod, pokud člověk věří, že menší členské státy a jejich zástupci v tomto Parlamentu musí být schopní zaujmout úlohu, která má smysl.
V každém případě podporuji širší výklad této zásady sestupné proporcionality, a proto mám v úmyslu podpořit příslušný pozměňovací a doplňující návrh pana Bonda.
Podle mě je v zájmu Evropské unie, aby měly menší členské státy nejlepší možné zastoupení v Evropském parlamentu. Pokud ne, budeme svědky dalšího propadu všeobecné podpory Evropských orgánů.
(PL) Vážená paní předsedající, v Evropském parlamentu dnes máme dvě po sobě následující rozpravy, které nám ukážou, jaký bude v Evropské unii platit pořádek a jak se bude dělit moc.
Pro mě jako zástupce Polska a Ligy polských rodin je to velmi smutná rozprava.
Můj postoj k tomuto novému pokusu o zavedení ústavní smlouvy pod novým názvem reformní smlouva, stejně jako k novému rozdělení hlasů v Evropském parlamentu, který je diskriminační vůči mé zemi, je velmi kritický.
Tato zpráva opírající se o pochybné a za vlasy přitažené argumenty, kterou přijal Ústavní výbor Evropského parlamentu, jasně útočí na jisté země a favorizuje jiné, což vlastně není ani poprvé. k tomuto nemohu dát svůj souhlas.
Zároveň vyzývám prezidenta Polska, aby tuto Smlouvu za týden v Lisabonu odmítl.
Paní předsedající, myslím, že toto je jeden z nejsmutnějších dní v naší plenární práci během těchto pěti let, protože je to poprvé, co přinejmenším já osobně cítím, že se Parlament stal mezivládním orgánem.
Připomíná mi to noci v Amsterdamu v roce 1997, připomíná mi to noci v Nice v roce 2000. a dnes ve skupině, mám na mysli toto plénum, vidíme, co je pod povrchem.
Skutečně jsem si myslel, že Evropský parlament je tu proto, aby reprezentoval zájmy všech Evropanů, a ne úzkoprsé národní zájmy.
Na stole leží tři možnosti: jednou z nich je návrh pánů Severina a Lamassoura, který považuji za evropský návrh.
Je to vynikající návrh. Předvedli fantastickou práci a měli bychom jim k tomu poblahopřát.
(Potlesk)
Druhá možnost, kterou máme, je vrátit se ke smlouvě z Nice.
Možná to někteří z nás chtějí, nevím.
Chceme to ale skutečně?
Proto vedeme tuto rozpravu?
Chceme se vrátit ke smlouvě z Nice?
Chce Španělsko přijít o křesla?
Chce Polsko přijít o křesla?
Nevím.
Třetí možnost nazvu provokativní možností; zahrnuje dvě provokace: jedna je, abychom velkým státům dali o pořádný kus víc a malým státům o pořádný kus méně.
Druhá provokace přišla z druhé strany, dát malým mnoho a nedat velkým absolutně nic.
Toto skutečně chceme?
Proto jsme tu?
Myslím, že ne.
Aspoň v to chci věřit.
Tématem zítřejší rozpravy je důvěryhodnost Evropského parlamentu a to, zda dokážeme přijmout rozumné, logické a spravedlivé rozhodnutí.
Jsme schopní přijít s návrhem nebo jsme stejní jako členské státy?
(Potlesk)
(DE) Vážená paní předsedající, kolegové poslanci, tato zpráva Lamassoure/Severina je ze strany Parlamentu vstupní informací.
Křesla budeme rozdělovat v roce 2009, přičemž nový vzorec na rozdělení hlasů v Radě ministrů se použije až v roce 2014.
Nyní jsme připravení představit toto fungování na další období.
Celý návrh však bude platit pouze v případě, že bude existovat nová smlouva.
Pokud nebude nová smlouva uzavřena, v platnosti zůstane Smlouva z Nice a smlouvy o přistoupení, což znamená, že všechny země budou mít méně křesel.
Proto bychom měli mít velký zájem na podpoře tohoto návrhu zítra v plénu.
Děkuji oběma zpravodajům, pánům Lamassourovi a Severinovi za práci, kterou vykonali.
Nelze uspokojit každého, to by byl zázrak.
Protestuji však proti tomu, co tu říkali polští představitelé, že je někdo diskriminovaný.
Nejedná se o žádnou diskriminaci vůči nikomu.
Naopak, byl předložen návrh, který je přijatelný a drží se objektivních kritérií, na základě kterých je možné rozdělit křesla, která máme.
Musíme však pokračovat v rozpravě, kterou začali naši italští kolegové, a to v rozpravě o tom, zda pojem občanství v Evropské unii je stejný jako pojem občanství na národní úrovni.
Národní stát uzavřel své hranice a vyloučil všechny ostatní.
EU je založená na jiné myšlence a tuto rozpravu rozšiřujeme s cílem, abychom zastupovali všechny obyvatele s trvalým pobytem v EU a nejen ty, kteří vlastní pas členského státu. v EU je 30 miliónů lidí, kteří nevlastní pas žádného členského státu, ale dodržují naše zákony.
K tomuto tématu bychom se měli příště znovu vrátit.
Děkuji vám za tento návrh, díky kterému jsme se ocitli na správné cestě k úspěšnému uzavření mezivládní konference a nové evropské smlouvy.
Vážená paní předsedající, chtěla bych pouze říci panu Stubbovi, že Litva nezískává v žádném z případů, které uvedl.
(LT) Ráda bych řekla panu Alexandrovi, že Litva bude mít stejný počet křesel ve všech třech případech, protože v prvním případě je to dané, ve druhém případě je to dané a ve třetím případě... když už tu vedeme rozpravu jako Parlament (když předseda Parlamentu nepředsedá tomuto důležitému zasedání), když mluvíme o Parlamentu a já nevidím pana Lamassourea.
Nachází se tu ve sněmovně?
Proč bychom měli mluvit?
Klíčoví jedinci odešli.
Vše je zřejmé.
Připomínám to proto, že skutečně musíme mluvit o společném domově, společné Evropě a vyslechnout každý hlas každé země.
Problémem mé země je to, že za svoje přežití jsme bojovali mnoho století.
Jsme malý národ.
Mnoho lidí nyní žije v jiných zemích, pracuje ve vašich podnicích a prakticky nebudou moci řešit problémy Evropy.
Snažíme se zachovat si vztah, být spolu, být národem a neztratit se z mapy, ale tito lidé nebudou moci volit, protože počet poslanců Evropského parlamentu se stanoví s ohledem na počet občanů, i když žijí ve vaší zemi, pane Alexandere, stejně jako ve Spojeném království a Irsku, kde poctivě pracují.
Samozřejmě, mohou si zvolit zástupce Švédska, Finska, Británie nebo Itálie, ale takto se jednoduše oslabujeme jako národ.
Toto je nejdůležitější téma, které mě trápí, a je mi velmi líto, že, jak říká pan Lamassoure, v tomto Parlamentu skutečně velmi málo hovoříme o hodnotách.
Dnešní rozprava je toho výborným dokladem.
Podívám se na příjmení a vím, kdo má kolik křesel a dopředu mohu říci, jaké názory tu zaznějí.
(PL) Vážená paní předsedající, už jsem si zvykl na do očí bijící pokrytectví, které panuje v tomto Parlamentu.
Dnes bych však chtěl položit jednu otázku. v pořádku, jak slyším z většiny projevů, které tu zazněly, chcete změnu v hlasovacích zásadách a v přidělování křesel v Evropském parlamentu tak, aby nerozhodovalo občanství v dané zemi. Jinými slovy, říkáte, že už hledíme na sloučený evropský národ s jednotnými normami a jednotnými zájmy.
Je to tedy evropský národ.
Chtěl bych se vás všech pokrytců zeptat, jak je možné, že chudé staré Polsko získalo pouze jednu třetinu zemědělských dotací, že Německo, nejbohatší ze všech, chce navzdory společné energetické politice jednat s Ruskem mimo úroveň hlav ostatních států a vést ropovod pod mořem, který je hrozbou pro ochranu životního prostředí?
Dají se tyto dvě věci sladit? a pokud je pravda to, co říkám, není potom předčasné vytvářet mýtus evropského státu?
Potřebujeme jednat směrem k němu, ale pomalu a systematicky, přičemž zrychlené akce tohoto typu mohou vést pouze k výsledkům, které jsou protikladem toho, co zamýšlíme.
(ES) Paní předsedající, rozumím náročnosti závazku a uznávám a chválím práci zpravodajů.
Podle mého názoru je však jejich návrh rozdělení křesel v některých bodech příliš ponechaný na volném uvážení a také nebere dostatečně v úvahu potřebnou institucionální rovnováhu převzatou ze současné Smlouvy z Nice.
Někteří poslanci EP proto podali pozměňovací návrhy, které budou plénu předloženy zítra a které, a to bych rád zdůraznil, v plné míře respektují zásadu sestupné proporcionality a z našeho pohledu také činí objektivnější rozdělení křesel do budoucnosti propojením na jasná a transparentní kritéria.
Jeden z těchto pozměňovacích a doplňujících návrhů, na který se chci soustředit a který by vstoupil v platnost ve volbách v roce 2009, je v souladu s jednou z nejpečlivějších studií, které vytvořila španělská vláda a zaslala Parlamentu a Radě.
Jak pochopíte, dámy a pánové, nejsem vinen obranou návrhů současné španělské vlády kvůli zaslepenosti, ale pravdou je, že v tomto případě se demografický faktor zohledňuje víc a měl by se považovat za nevyhnutelný při formování orgánu, který zastupuje zájmy lidí.
Proto bych, paní předsedající, chtěl požádat zpravodaje, aby je vzali do úvahy, a své kolegy poslance, aby pro ně hlasovali. v každém případě doufám, že je Evropská rada předloží, uhájí a zohlední při svém rozhodování příští týden.
(ES) Vážená paní předsedající, nebyl to jednoduchý úkol a myslím, že pan Lamassoure ze skupiny Evropské lidové strany a pan Severin ze skupiny socialistů nám představili skvělou zprávu, která má hluboce evropský a proevropský význam.
Pan Stubb má pravdu: je to jedna z nejsmutnějších rozprav, jaké jsem se v tomto Parlamentu zúčastnil, ale doufám, že výsledek hlasování o této zprávě zítra bude jednou z nejlepších chvil, jaké zažíváme. Tato zpráva, která není pouze jejich, ale patří také Výboru pro ústavní záležitosti, se 70% podporou za prvé reaguje na to, o co Rada požádala tento Parlament, za druhé, uplatňuje zásadu sestupné proporcionality, za třetí, zaručuje reprezentativní Parlament, něco, co bylo nemožné se Smlouvou z Nice, částečně i proto, že podle této smlouvy vyšly některé země, jako například Španělsko, z pohledu svého zastoupení neoprávněně a neomluvitelně bez nějaké proporcionální logiky.
Návrh pana Lamassoura a pana Severina z Výboru pro ústavní záležitosti, naštěstí, tento problém přiměřeně řeší.
A to je otázka: buď tato zpráva, nebo Nice.
Buď tato zpráva s reprezentativním Parlamentem, nebo Nice s Parlamentem, který není zcela reprezentativní. v tomto směru se dá slíbit vše, co chceme.
Nyní však potřebujeme realistickou zprávu, aby na summitu v Lisabonu mohlo být úsilí Parlamentu odměněno úspěchem a aby mohla být podpořena spolu s přijetím nové reformní smlouvy.
Mnohokrát vám děkuji.
(DE) Vážená paní předsedající, dovolte mi začít tím, že poslanci Svobodné demokratické strany (FDP) mohou zítra hlasovat podle svého uvážení.
Nebude tedy existovat žádná stranická linie.
Proč je tomu tak?
Je to dilema.
Situace pro Německo se samozřejmě zhoršuje.
Namísto 832 000 voličů na poslance EP jich dnes bude 858 000.
Parlament chce, aby toto platilo od roku 2009. v Radě to bude platit až od roku 2014.
Kromě jiného se jedná právě o toto.
Každé dobré německé noviny, jako například berlínský Tagesspiegel, píšou, že křesla se budou znovu přerozdělovat zítra. v tomto Parlamentu jsou poslanci, kteří říkají: Německo zítra ztratí tři křesla.
Problémem je - a nyní přejdu k části, kterou osobně zastávám -, že je to nesprávné.
Zpráva Lamassoure/Severin zajišťuje největší možný počet křesel, které Německo může mít podle Smlouvy.
Smlouva z Nice stanovuje, že maximální počet je 96 křesel.
Zpráva to jasně podporuje.
Proč potom tato rozprava?
Nač je dobrá provokace metodou podle d'Hondta, ve které pouze větší země získávají a menší značně ztrácejí? k mému velkému překvapení tento návrh podporují, a dokonce ho iniciovali, kolegové poslanci z Křesťanské demokratické unie.
Co to skutečně znamená?
Domnívám se, že tento návrh je neevropský.
Ztrácí se v něm spravedlivá rovnováha mezi velkými, středními a malými zeměmi.
Ba co víc, je to návrh, který nemá nejmenší šanci uspět v Radě.
Skutečně my a kolegové poslanci v CDU věříme, že v Belgii, Irsku, Švédsku nebo Estonsku nedokážou provést rozbor a že budou v Radě hlasovat pro tento návrh?
Ne!
Tento návrh je pouze prázdná bublina, která praskne bez jakýchkoli následků - s jednou výjimkou. a tou je další zhoršení atmosféry, pokud jde o Evropskou politiku doma v Německu.
Měli bychom podpořit zprávu Lamassoure/Severin.
Měli bychom zajistit, aby Evropský parlament vyslal Radě silný politický signál, že jsme schopní sami řešit problémy.
Pokud bude tento signál, evropský signál, silný, bude to dobré pro nás všechny a do toho výslovně zahrnuji i Německo.
(NL) Paní předsedající, jak zde již několikrát zaznělo, v této rozpravě jde konec konců o důvěryhodnost Parlamentu.
Tématem je jeho schopnost splnit svou úlohu a předložit návrh s velkou většinou tak, aby se Rada nemohla návrhu jen tak nevěnovat.
Kladem zprávy Lamassoure/Severin je, že v praxi jde o návrh, který splňuje všechny požadavky Smlouvy.
Neexistují čtyři alternativy, ale ve skutečnosti pouze dvě, a to zpráva Lamassoure/Severin nebo Nice.
Ostatně, pokud nezískáme podporu pro návrh u velké většiny, nezíská ho ani Rada a my se vrátíme zpět k Nice.
Skutečně nerozumím množství předložených pozměňujících a doplňujících návrhů. i když je jasné, že pozměňující a doplňující návrh obsahující systém druhé odmocniny výrazně pomáhá malým zemím, je to ve skutečnosti karikatura proporcionality.
Stejně však nerozumím pozměňujícímu a doplňujícímu návrhu ze strany německých poslanců, který vůbec nebere ohled na pozici menších zemí a žádá, aby větší členské státy získaly víc příležitostí v Radě.
Mám tomu snad rozumět tak, že je to zlomyslný způsob návratu k Nice a obnovení 99 křesel pro Německo?
Pokud jde o toto, považuji to za velmi oslabující pro Parlament.
Doufám, že zítra Parlament pochopí, že v sázce je jeho důvěryhodnost a že ta se dá zachovat pouze podporou zprávy Lamassoure/Severin s velkou většinou, jelikož to je jediný realistický pozměňovací návrh.
(PL) Vážená paní předsedající, je pro mě těžké přijmout zprávu, podle které má země - měla bych říci a řeknu polský národ, neboť je to on, který si nás zvolil za své zástupce - ztrácí příležitost zvolit si tři další poslance EP. v této míře se zmenší polské zastoupení v Evropském parlamentu na základě návrhu, který byl dnes předložen.
Proč si myslím, že je to nespravedlivé, a proč si myslím, že kritéria přijatá v této zprávě neberou v úvahu tak zřejmé skutečnosti, jaké už dnes připomněla moje kolegyně poslankyně z Litvy?
Jde o pracovníky, o zaměstnance, o Poláky, kteří dočasně žijí v zahraničí - 3 miliony Poláků v zahraničí.
Předpokládejme, že mají právo volit ve Spojeném království nebo v Irsku, ale oni se vrátí domů.
Moje otázka zní: kdo je bude zastupovat?
Jsou oloupeni o právo na zastoupení, i když mají právo volit.
Tato zpráva, a to je moje druhá poznámka, zvyšuje institucionální nerovnováhu, která dodnes existuje - třebas křehká - mezi pozicemi států v Radě a v Parlamentu.
Přechodem na hlasování dvojí většiny Polsko ztrácí v Radě nejvíc a ztrácí také v Parlamentu.
Můj poslední postřeh se týká určité nerovnováhy, o které se tu dnes už mluvilo, v rámci zaměstnávání úředníků v orgánech EU, a to hlavně v Parlamentu.
Tuto nerovnováhu, která ovlivňuje všechny nové členské státy, bychom mohli urovnat zde v Parlamentu.
Žádám o pozměňovací návrh k této zprávě.
(IT) Vážená paní předsedající, dámy a pánové, uvědomuji si samozřejmě, že úkol, kterým byli pověřeni mí kolegové poslanci, pánové Lamassoure a Severin, nebyl jednoduchý, ale musím říci, že výsledek mě navzdory vynaložené snaze značně mate, ať už z právního hlediska, nebo z hlediska čistě politického.
Návrh se poprvé odvolává na výpočtové kritérium založené na počtu obyvatel s trvalým pobytem v každém členském státě, a nahrazuje tak kritérium občanství.
Problém právní a politické jednoty vzniká ve vztahu k ustanovením budoucí reformní smlouvy a konkrétně článku 9A, který výslovně stanovuje zásadu zastoupení evropských občanů.
Zároveň vidím tento problém jako politický, částečně proto, že Parlament činí funkci hlasu a projevu občanů poněkud nejasnými - ba co víc, činí tak v době, kdy se Unie rozhodla rozšířit kulturu evropského občanství, identity a práv evropských občanů.
Prosím, nepřenášejte tento problém zpět na úroveň vnitrostátních žádostí nebo, co je ještě horší, nesnižujte ho pouze na kvantitativní otázku.
Byl by to naprosto zjednodušený a vulgární přístup a ve skutečnosti by to bylo nemilosrdné k dobrému jménu Itálie.
Zároveň jsem postřehl nerovnost v řešení. Vidím nedostatek rovnosti složení skupin; v mnoha případech referenční parametry neodůvodňují rozdíl v počtu křesel jedné a druhé země.
Paní předsedající, zakončím výzvou svým kolegům poslancům, abychom hlasovali způsobem, který bude v souladu s tím, co stanovují smlouvy, a s tím, co je naším úkolem jako poslanců Parlamentu až doposud a co by tím úkolem mělo být také nadále: projev občanství.
(IT) Paní předsedající, dámy a pánové, pan Stubb, který už bohužel odešel, mluvil dnes večer o smutku a další poslanci vyjádřili podobné pocity.
Domnívám se však, že je smutné dívat se na diskriminaci mezi zeměmi a poslanci Evropského parlamentu, hlavně těmi, kteří se pokoušejí zajistit dodržování základních principů, jak správně řekl pan Voggenhuber a paní Muscardiniová.
V této chvíli je důležité, že není cílem zpochybnit zprávu pánů Lamassoura a Severina. Ta je pravděpodobně dobře sestavená, ale stojí na základech z písku.
Ve skutečnosti tu máme právní zásadu, jejíž význam se úplně podkopává, a to zásadu občanství.
Tento problém zmínili také ti, kteří tuto zprávu podpořili, a stejně se uváděl i v kompromisních návrzích pana Lamassoura a pana Severina, hovořil o něm pan Leinen a pan Duff to skvěle vystihl: nejsme si jistí svými voliči!
Ale navzdory tomu při této úplné nejistotě ohledně voličů chceme stanovit kritérium nebo postavit hrad, který má svou vlastní vnitřní jednotu - oddělenou od základů - a vytvoříme složení, které nijak nerespektuje existující skutečnost nebo občany.
Jeho dalším důsledkem bude, že nás přivede - a věnujte pozornost tomu, co říkám, protože nechci být prorokem konce - před Soudní dvůr.
Je to přirozené a pravděpodobně je to také povinnost těch, kteří se cítí být poškození, jít jako extrema ratio před soud jakožto nejvyšší rozhodovací orgán pro taková důležitá rozhodnutí.
Vyzývám svou vládu, vládu své země, která doposud v procesu od jeho začátku v Berlíně projevila mimořádnou slabost, aby konečně znovu nalezla svou hrdost a aby u tohoto návrhu uplatnila své právo veta.
(CS) Dámy a pánové, dnes a zítra máme historickou příležitost ovlivnit rozhodnutí o budoucím složení Evropského parlamentu.
Zpráva, kterou pro nás pro tento účel zpravodajové Lamassoure a Severin připravili, je kvalitní, vyvážená a zodpovědná.
Přináší pragmatické řešení, které by mělo být bezproblémově přijato mezivládní konferencí a které nebude překážkou k přijetí reformní smlouvy.
Navrhované rozdělení křesel v Evropském parlamentu je postaveno na principu sestupné proporcionality.
Je to princip spravedlivý a solidární, který vyjadřuje solidaritu mezi většími, středními a menšími státy.
Navrhované řešení je rovněž postaveno na principu demografické velikosti jednotlivých členských států. i to je princip spravedlivý a správný.
Přesto někteří poslanci vyjádřili s tímto řešením nesouhlas.
Jsou toho názoru, že jejich země byly údajně diskriminovány.
Já zde však žádnou diskriminaci nevidím. o diskriminaci a nerovnost by se jednalo pouze tehdy, pokud by naopak země, která má například o pět milionů občanů více, dostala stejný počet křesel jako země, která má o pět milionů občanů méně.
Věřím, že Parlament zítra využije své historické příležitosti a zprávu Lamassoura a Severina velkou většinou přijme.
Nepřijetí by znamenalo návrat k Nice. k alternativě, která by představovala ztrátu i pro ty naše kolegy, kteří zde ještě před nedávnem vykřikovali heslo: "Nice nebo smrt!".
(PL) Paní předsedající, dnes hovoříme o velmi důležité zprávě, na základě které dojde k rozdělení křesel v dalším funkčním období Parlamentu.
Zpravodajové předložili návrh, který je velmi zajímavý a jistě si vyžádal množství práce, analytické i koncepční.
Za to bych jim chtěl vyjádřit svou upřímnou vděčnost.
Pokud však vím, obsahuje dvě závažné slabé stránky.
Za prvé, moji kolegové poslanci navrhují řešení, které má povahu ad hoc, které je dočasné a má sloužit pouze na další funkční období.
Vzpomínám si však, že když jsme ve Výboru pro ústavní záležitosti začali pracovat na této zprávě, souhlasili jsme s tím, že budeme hledat systematické řešení umožňující učinit automatickou změnu v rozdělení křesel v Parlamentu v případě přistoupení nových států do EU.
Alternativní návrh, který předložilo přibližně 80 poslanců EP včetně mě, tuto podmínku splňuje.
Použití d'Hondtovy metody pro výpočet počtu hlasů jednotlivých států je objektivním nástrojem, který vylučuje politické dohadování.
Přijetím tohoto pozměňujícího a doplňujícího návrhu by se Evropský parlament mohl stát prvním orgánem, který by se povznesl nad politické a národní rozpory.
Přijímám neutrální matematickou metodu určení síly jednotlivých zemí.
Byl by to krok správným směrem a model, který by mohly následovat i ostatní mnohonárodní evropské orgány.
Další slabou stránkou představené koncepce je nedostatečná jednotnost v přístupu k právům evropských občanů.
Mezi ně patří právo být zastoupený v tomto fóru.
Kritérium výpočtu velikosti parlamentního zastoupení na základě počtu obyvatelstva podle mě oslabuje toto právo.
Jak se mají například cítit občané Polska žijící a pracující v Irsku nebo ve Spojeném království?
Počet takých lidí je podle různých odhadů od 2 do 3 milionů.
Podle právních předpisů týkajících se voleb, které jsou v Polsku závazné, hlasy je možné odevzdat osobám kandidujícím v Polsku.
Pokud však použijeme kritérium obyvatelstva podle návrhu ve zprávě, výsledkem toho, že lidé opouštějí zem, bude zmenšující se počet poslanců EP zvolených v mé zemi, zatímco počet na ostrovech poroste.
Kdo je tedy bude zastupovat zde v tomto fóru?
Irští poslanci EP nebo britští nebo polští, kterých bude méně?
Zpráva na tyto otázky neodpovídá. v této souvislosti cítím, že je potřebné učinit změny v textu zprávy a spolu s mnohými kolegy poslanci budeme hlasovat pro některé pozměňující návrhy.
(EL) Vážená paní předsedající, shodujeme se v tom, že současné rozdělení křesel v Evropském parlamentu nereprezentuje přiměřeně demografickou skutečnost v členských státech a že vztahy jsou pro některé střední a menší země nepříznivé.
To, že zpráva nesnižuje počet křesel stanovených ve smlouvě z Nice, je jistě pozitivní skutečností.
Musím však také zdůraznit, že v případě Řecka by bylo navrhované zvýšení počtu křesel z 22 na 23 úplně spravedlivé, protože počet obyvatel v této zemi o 10 % překračuje počet obyvatel v jiných zemích se stejným počtem parlamentních křesel.
Rád bych se však dnes soustředil hlavně na různé pozměňující návrhy, které byly předloženy a které souvisí se způsobem výpočtu počtu poslanců EP.
Jedním z témat je nevyhodnocování celé populace země, ale pouze jejích občanů.
Podporuji myšlenku evropského občanství, ale úplně nesouhlasím s jejím uplatněním v tomto případě.
Jako poslanec EP cítím, že zastupuji ty, kteří patří mezi obyvatele mé země: bez toho, aby byli nevyhnutelně občany Řecka nebo Evropy, vychovávají naše děti, starají se o naše staré lidi, staví naše domy, obsazují naše univerzity, přispívají do pojišťovacího systému a posílají své děti do našich škol.
Naše rozhodnutí v oblasti životního prostředí, služeb, přistěhovalectví a v otázkách pojištění a mnoha dalších ve skutečnosti ovlivňují životy těchto našich občanů, kteří mají, samozřejmě, často nejmenší práva.
Proto věřím, že by mělo být demokratickým imperativem, aby počet poslanců EP vycházel z celkového počtu obyvatel s trvalým pobytem v zemi.
(DE) Vážená paní předsedající, dnešní rozprava o budoucím složení Evropského parlamentu bohužel nepatří ke světlým okamžikům historie evropské demokracie.
Je snad také dobře, že Komise ani Rada si nenašly čas, aby si ji vyslechly.
Slyšeli jsme řečníky, kteří mluvili o zásadách s velkou dávkou patosu, o zásadách, které nás z praktického hlediska ještě stále neposunuly vpřed a které tedy nemohou nabídnout nic víc než patos.
Slyšeli jsme mnohé řečníky, kteří se soustředili na svoje vlastní vnitrostátní zájmy.
To jistě není cesta, jak uspět v hledání evropského řešení a jako taková nás patrně ani nepřiblíží k řešení.
Naštěstí jsme si vyslechli také ty, kteří byli pragmatičtí a hledali srozumitelné řešení, a proto v návrhu obou zpravodajů, Alaina Lamassoura a Adriana Severina, našli vhodný základ.
Domnívám se, že bychom měli projevit svůj upřímný dík oběma zpravodajům za práci, kterou vykonali ve výboru a v dalších fázích.
Ten by jim podle středozemské zdvořilosti náležel v každém případě, ale tentokrát si jej oba skutečně zasloužili.
Od někoho, kdo nepochází od Středozemního moře: můj upřímný dík.
Doufám a také se těším na to, že zítra snad při hlasování v tomto Parlamentu zažijeme historický okamžik. a to tehdy, pokud se nám podaří získat jasnou a rozhodující většinu pro návrh pánů Lamassoura a Severina, a budeme tak schopní vyslat další jasný signál Radě.
Evropský parlament v každém případě předložil rozumný základ pro volby v roce 2009.
(EL) Pane předsedající, pokud chceme správně vyhodnotit zprávu zpravodajů pana Severina a pana Lamassoura, musíme zohlednit určité skutečnosti a uplatnit určitá pravidla.
V první řadě musíme pojmout zprávu evropským způsobem a nikoli nacionalistickým.
Pokud se nám to nepodaří, budeme vystaveni soutěži v tom, která země dostane víc a která méně křesel.
Za druhé, musíme vzít v úvahu určité skutečnosti, například Evropský parlament dnes nerozhoduje o složení Parlamentu, ale dává návrh Radě.
Rada má určité hranice a základ, na kterém může stavět, i když vychází z minulosti, o které si možná myslíme, že není příliš vyvážená.
K tomu musíme přidat aritmetické faktory, které jsme dostali.
Máme 750 poslanců EP, nejvíc 96 na každou zemi a nejméně 6 na každou zemi.
Nemůžeme začít vyjednávat o částech populace, které jsou uvnitř a mimo.
Máme dosáhnout kompromisu na základě existující situace v souladu s celkovým počtem obyvatel a tím, co se vztahuje na ostatní odvětví.
Nejsme tu proto, abychom znovu založili EU.
Pokud to budeme dělat, dovolte nám použít jiné výpočty.
Dnes proto záleží na tom, abychom dosáhli výsledku, který získá největší možnou podporu Evropského parlamentu, abychom si zachovali svou důvěryhodnost a zároveň otevřeli cestu pro evropské a nikoli nacionalistické hnutí.
Dovolte mi apelovat na vážené představitele Německa, kteří byli vždy štědří. Vždyť pokud by v minulosti vykazovali tendence, které vidíme nyní, neměli bychom žádnou EU.
Apeluji také na své kolegy poslance z jiných států, abychom zítra mohli přijmout zprávu pánů Lamassoura a Severina největší možnou většinou.
Pane předsedající, když se konečně pohneme od přísné proporcionality ve volbách, nevyhnutelně skončíme při používání politického kompromisu namísto čisté matematiky.
Demokratický princip, že všechny hlasy by měly mít stejnou váhu, je něco, co nelze používat, dokud se Evropská unie nestane úplným federálním systémem.
V mezích, které stanovila Rada, představuje tento politický kompromis pánů Severina a Lamassoura rozumnou a vyváženou snahu o dosažení spravedlivé hry a solidarity pro všechny lidi v Evropské unii.
Podporuji ho a jsem proti alternativním systémům, které se tu navrhují, a jsou méně spravedlivé a méně vyvážené.
Protože však někteří přistupují k této úloze jako k cestě za národním egem, je potřeba zdůraznit, že zde hovoříme o tom, jak občané volí své zástupce do tohoto Parlamentu podle svých politických preferencí, aby jednali jako další zákonodárci spolu s Radou. Je to Rada, která reprezentuje stát, a nikoli tento Parlament.
(MT) Reformní smlouva podobně jako evropská ústava zavádí zásadu, že členský stát bez ohledu na to, jak je malý, by měl mít adekvátní zastoupení a nemůže mít v Evropském parlamentu méně než šest křesel.
Pro Maltu, moji zem, která má momentálně pět křesel, to znamená zvýšení na šest křesel.
Tím se - abych tak řekl - zacelí rána, kterou Malta utrpěla před minimálně sedmi lety, když podle Smlouvy z Nice získala pět křesel namísto šesti jako Lucembursko, které má stejný počet obyvatel.
Šest křesel namísto pěti znamená 20% nárůst v zastoupení a znamená též, že maltští poslanci budou mít v této sněmovně lepší pozici při výkonu parlamentních povinností, kterých počet se stále zvyšuje.
Stačí, když řeknu, že v tomto Parlamentu máme víc než 20 parlamentních výborů a se šesti poslanci EP je velmi náročné držet s nimi krok. s pěti je to nemožné.
Tyto výbory právě připravují zákony, které budou závazné pro všechny občany, včetně Malťanů, a je proto vhodné, aby měli občané každé země, dokonce i těch nejmenších, přiměřenou pozici, dobrou a rozumnou pozici, aby byli zastoupení a aby jejich názor zazněl v každém z těchto výborů. a to platí tím víc, pokud uvážíme, že podle nové Smlouvy bude mít Evropský parlament větší pravomoci a stane se dalším zákonodárcem spolu s Komisí ve všech odvětvích.
Minimální hranice šesti křesel je proto pozitivním krokem, který zvýší důvěru malých zemí vůči Evropské unii, a proto se domnívám, že bychom měli podpořit zprávu pánů Lamassoura a Severina.
zpravodaj. - Pane předsedající, nejtěžší je pochopit vysvětlení tehdy, když podpora vašich zájmů závisí na nepochopení tohoto vysvětlení.
Obávám se, že mnozí z našich kolegů odešli, protože nehledají vysvětlení: chtěli pouze vyjádřit svoje stanovisko, to je vše.
Rád bych však velmi stručně objasnil několik věcí.
Za prvé, pokud tato zpráva neuspěje, nejenže se vrátíme zpět k Nice, ale bude to horší než Nice. Podle mandátu mezivládní konference totiž Smlouva hovoří o 96 křeslech jako o maximální hranici na jednu zemi - bude to tedy Nice a Německo bude mít 96 křesel.
Pokud bude Německo jednat proti této zprávě, nezajistí si svých dnešních 99 křesel, a to by si mělo uvědomit.
Paní Grabowská se ptala na polské občany žijící částečně v Polsku a částečně v zahraničí.
Závisí to na místě jejich trvalého pobytu: nezáleží na tom, zda pobývají v zahraničí jako turisté nebo zda jsou tam na krátký čas. Pokud však mají trvalý pobyt v zahraničí a své rodiny v Polsku pouze navštěvují, budou se brát v úvahu na místě, kde žijí.
Samozřejmě budou mít možnost hlasovat stejným způsobem jako kteříkoli jiní evropští občané.
Paní Grabowská se také ptala, kdo je bude zastupovat.
To je absolutně jasné - poslanci Evropského parlamentu, pro které hlasovali. Všichni evropští občané budou mít právo hlasovat a všechny evropské občany budou zastupovat ti poslanci Parlamentu, pro které hlasovali.
Mnozí kolegové řekli, nyní budu citovat pouze italského kolegu: poprvé v historii Unie zohledňujeme osoby s trvalým pobytem, a ne občany.
Omyl!
Vždy jsme brali v úvahu obyvatele, obyvatelstvo, od Římských smluv.
Pokud chcete tento zvyk změnit, jistě se to dá, neříkejte však, prosím, věci, které jsou zcela nepravdivé.
Zakončím slovy: pokud tu je nějaký problém, spočívá v nedostatečné harmonizaci vnitrostátních právních předpisů o volbách.
Jistě jsem příznivcem aproximace těchto předpisů, je to však jiný problém.
Vyžaduje čas a této otázce se musíme věnovat samostatně.
Přeji mnoho štěstí zpravodajům, kteří se budou zabývat aproximací právních předpisů o volbách. Doufám, že uspějí.
Zatím můžeme pouze doufat, že zítra, po noci úvah, dospějeme k hlasování, které skutečně posilní důvěryhodnost tohoto orgánu.
Můj kolega poslanec dostal jako zpravodaj dodatečný čas.
Znovu bych rád ujistil pana Severina, že to nesouvisí ani s jeho zprávou, ani s jeho osobou.
Podle mé zkušenosti jsou poslanci parlamentu lidé, kteří lépe hovoří, než poslouchají. a to se ukázalo také během dnešní rozpravy.
Rozprava je ukončena.
Hlasování se uskuteční zítra, 11. října 2007.
Písemná prohlášení (článek 142)
Tento návrh spadá do rámce evropské ústavy, kterou se bude znovu zabývat summit v Lisabonu ve vztahu k nové Smlouvě, přičemž bude znovu prosazovat tlaky a hrozby uplatňované před jejím zamítnutím ve všeobecných referendech ve Francii a v Nizozemsku v roce 2005.
Namísto prosazování zásady suverénních států se stejnými právy, která by si vyžadovala minimálně tak vychvalovanou solidaritu ze strany zemí s největším počtem obyvatel a respekt vůči rovnováze v různých institucionálních orgánech (Radě, Komisi a Evropském parlamentu), je cílem stanovit minimální a maximální počty a uplatnit sestupnou proporcionalitu na základě počtu obyvatel a degradovat země na funkci počtu obyvatel a soustavně omezovat zastupitelský charakter demokracií.
Nerovnováha, která existovala před Smlouvou z Nice, se dokonce vůbec nezohledňuje.
Tak například Portugalsko ztratí dva poslance a zůstane mu jich pouze 22, přičemž Španělsko získá čtyři, Německo jistě ztratí tři a zůstane mu jich 96. Kromě toho bude mít Francie 74, Spojené království 73, Itálie 72, Španělsko 55 a Polsko 51.
Pouze těchto šest evropských mocností bude mít dohromady 420 poslanců, což je mnohem víc než většina Evropského parlamentu se 750 poslanci, kteří zastupují 27 členských států.
Proto budeme hlasovat proti této zprávě.
písemně. - (FI) Pane předsedající, zastupuji malý členský stát na periferii Unie.
To pro mě znamená chápat, jak důležité je někdy usilovně bránit národní zájmy a upozorňovat na naše rozdílné podmínky. Obecně to poslanci z velkých členských států chápou, aspoň z těch, kteří jsou v mé skupině.
Snaží se neodmítat automaticky naše názory, aby předešli tomu, že velké země v Unii převálcují země malé.

Při předložení zprávy pana Lamassoura byl názor malé země vyslyšen, protože jsme si spolu s ostatními finskými poslanci EP zachovali 14 křesel pro Finsko v Parlamentu.

Je zcela odůvodněné nahlas se vyjádřit k získaným výhodám.
Pozměňující návrhy k návrhu, které přednesli finští poslanci EP a které se týkají udržení jednoho křesla, však nyní neprošly ve fázi výborů a neměly šanci dostat se do pléna. Hlavním důvodem je pravděpodobně to, že získané výhody jsme se už v určité míře vzdali: ve smlouvě z Nice se hovoří, že Finsko souhlasilo s tím, že bude mít 13 poslanců.
Ve zprávě pána Lamassoura je hrozeb mnohem víc. Pozměňující návrhy předložené německými, španělskými a polskými delegáty v mé skupině vážně ohrožují šance malých členských států mít nějaký vliv v Evropském parlamentu.
Pozměňující návrh, podle kterého bude mít každý členský stát od roku 2014 šest křesel a zbytek křesel v Parlamentu se rozdělí v souladu s d'Hondtovým systémem, úplně zničí stávající systém sestupné proporcionality, který představuje nejlepší způsob zaručení objektivního rozhodování v Unii.
Tento pozměňující návrh by prakticky znamenal, že pokud bude rozšiřování pokračovat, počet finských křesel by například klesl na 10. Toto nemůžeme přijmout.

Proto vás všechny vyzývám, abyste nezapomněli, jak


důležité je, aby malé země měly v naší Unii vliv.
písemně. - (SV) Rozdělení křesel v Evropském parlamentu mezi členské státy nesmí být v žádném případě svévolné.
Při pozdních nočních jednáních na summitu v Nice byli členské státy obecně závislé na tom, v jaké míře bude jeden člověk bdít během těchto nočních hodin, hlava státu nebo předseda vlády.
Výsledek byl pro Švédsko mimořádně špatný. i když je náš počet obyvatel přibližně o jeden milión nižší než v případě Maďarska nebo České republiky, dostali jsme v Evropském parlamentu o pět křesel méně, namísto 24 pouze 19.
Je důležité, abychom měli zásadu rozdělování křesel, která bude pevná z dlouhodobějšího hlediska a bude brát ohled na pokračující rozšiřování Unie.
Důležité je také stanovit zásadu nadměrného zastoupení menších států v souladu se sestupným rozdělováním.
Tato zpráva navrhuje zlepšení současného rozdělení křesel v Evropském parlamentu.
Proto ji podporujeme.
Důrazně však odmítáme myšlenku vytvoření jednoho volebního obvodu v celé EU.
Znamenalo by to ještě víc zmenšit velikost národních delegací.
Vytvoření samostatného volebního obvodu EU je umělým pokusem o vytvoření evropského občanství. v Evropě neexistuje žádná společná politická aréna.
Pokus o prolomení bariér jazyka a tradic vytvořením volebního obvodu EU je odsouzený k neúspěchu.
Humanitární situace v pásmu Gazy
Dalším bodem je prohlášení Rady a Komise o humanitární situaci v pásmu Gazy.
Vážený pane předsedající, paní komisařko, dámy a pánové, krátkodobá regionální a mezinárodní perspektiva nám poskytuje příležitost k mírovému řešení izraelsko-palestinského konfliktu a k vytvoření Palestinského státu - příležitost, kterou mezinárodní společenství nesmí promarnit.
Nacházíme se v rozhodující chvíli, která by nám mohla umožnit dosáhnout významného pokroku v mírovém procesu na Blízkém východě.
Probíhající bilaterální politický dialog mezi předsedou vlády Olmertem a prezidentem Abbasem a poslední jmenování vyjednávacích týmů na obou stranách jsou odvážnými a povzbudivými kroky, které schvalujeme a podporujeme a které, doufáme, umožní přinést na mezinárodní setkání iniciované Spojenými státy americkými na podzim hmatatelné výsledky.
Doufáme, že současný průběh, na kterém se významně podílejí arabské země, umožní posunout se vpřed a vytvořit životaschopný, demokratický a nezávislý Palestinský stát, který bude v míru a bezpečí existovat po boku Izraele.
Evropská unie v rámci čtyřky i mimo ni ukázala, že je důvěryhodným nestranným partnerem, kterého cílem je dosáhnout úspěšného dialogu mezi stranami.
Proto nadále cítíme závazek vůči politickému procesu, poslání vytvořit základ pro Palestinský stát a vůči podpoře hospodářského rozvoje palestinských území.
Setkání čtyřky a následně ministerské setkání ad hoc Společného výboru v New Yorku ve dnech 23. a 24. září znovu vyzdvihla podporu probíhajícímu diplomatickému úsilí ze strany mezinárodního společenství. v závěrečném sdělení ze setkání čtyřky vyjádřila Evropská unie a její partneři ve čtyřce své obavy ohledně podmínek v pásmu Gazy a zdůraznili význam pokračující humanitární a krizové pomoci, stejně jako poskytování základních služeb palestinskému lidu.
Zástupce čtyřky Tony Blair navíc upozornil na naléhavou potřebu rozvinout palestinské hospodářství a příslušné orgány jako základní podmínky správného fungování budoucího Palestinského státu.
Zdůraznil význam toho, aby zástupce čtyřky vypracoval víceletý plán ekonomického a institucionálního rozvoje palestinských území.
Na mezinárodním setkání dárců na ministerské úrovni, které se konalo v rámci setkání ad hoc Společného výboru, byl vyzdvižen zájem, stejně jako potřeba mobilizovat finanční a technickou pomoc těchto projektů ze strany mezinárodního společenství.
V mnoha mezinárodních zprávách se připomíná zhoršování humanitárních podmínek obyvatel na těchto územích, situace, která umožňuje zvyšování chudoby a růst násilí a podporuje radikalismus a extremismus - kruh, který je třeba rychle přerušit.
Rozhodnutí Izraele z 19. září vyhlásit pásmo Gazy za nepřátelské území a předpokládaná možnost rozšíření rozsahu sankcí uvalených na pásmo Gazy by mohla, pokud k tomu skutečně dojde, zhoršit stávající situaci.
Evropská unie sice uznává legitimní právo Izraele bránit se, ale zároveň zdůrazňuje potřebu, aby izraelské úřady pečlivě zvážily důsledky a vliv svých rozhodnutí na život lidí v pásmu Gazy.
Evropská unie důsledně znovu potvrdila svůj plný závazek pokračovat v humanitární pomoci pro pásmo Gazy.
Unie je velkým dárcem. v roce 2006 dosáhla celková suma pomoci Unie od Komise a členských států hodnotu 688 milionů EUR. v roce 2007 Komise přidělila víc než 425 miliónů EUR rozdělených na humanitární a sociální pomoc, strategickou podporu vytvoření Palestinského státu a poradenství v oblasti hospodářských reforem.
Jedním z podporovaných prostředků směřování pomoci dárců s ohledem na komplexní situaci v oblasti byl dočasný mezinárodní mechanismus, kterého platnost byla prodloužena o tři měsíce do konce roku.
Komise navíc plánuje restrukturalizovat pomoc vládě prezidenta Abbase a předsedy vlády Fayada s cílem ji zefektivnit a zlepšit její přínos.
Myslíme si však, že Evropská unie by neměla nést finanční břemeno sama a že by bylo proto potřebné, aby také ostatní partneři, hlavně arabské státy, přispěli k tomuto úsilí a nesli část nákladů na budování Palestinského státu.
EU zdůraznila význam znovuotevření vstupních a výstupních míst v pásmu Gazy s ohledem na zabezpečení pohybu lidí a zboží v souladu s dohodou o přístupu a pohybu.
V rámci evropské podpory se předpokládá i pomoc soukromému sektoru, který je hnací silou hospodářského rozvoje z dlouhodobého hlediska, a to hlavně poskytnutím pomoci palestinské vládě na urovnání jejích dluhů vůči soukromému sektoru.
Jsou to krátkodobá řešení, při kterých se nesmí ze zřetele ztratit dlouhodobý cíl hospodářského rozvoje palestinského hospodářství a finančního odvětví.
Ve skutečnosti bychom měli vyhodnotit dlouhodobou perspektivu, abychom se dokázali postupně přesunout ze současné fáze krizové pomoci do fáze pomoci hospodářskému rozvoji - tedy přechodu od stadia konfliktu k obchodu.
členka Komise. - Vážený pane předsedající, před dvěma týdny jsem byla v New Yorku. Konalo se tam mnoho setkání mezinárodního společenství na téma Palestiny.
Uskutečnilo se důležité setkání čtyřky, jejíž jsem stálou členkou jako součást delegace EU, a setkání ad hoc Společného výboru největších dárců Palestině v rámci přípravy na dárcovskou konferenci, která se uskuteční pravděpodobně koncem prosince, po mezinárodním setkání, které se v tomto okamžiku připravuje.
Jak již uvedl pan úřadující předseda, hlavním závěrem je pro nás všechny to, že máme skutečně rozhodující příležitost, kdy regionální a mezinárodní partneři mohou účinně podpořit mírový proces.
Musím říci, a vím, jak je to těžké, že jsem minimálně opatrně optimistická vzhledem k perspektivě závažné a důležité schůze, jejímiž hostiteli budou nyní v listopadu Spojené státy.
Ráda bych poděkovala těm, kteří připomněli naše příspěvky. Dovolte mi však také říci, že jsem velmi jasně a otevřeně hovořila s našimi arabskými partnery, protože právě oni zatím ještě nepřispěli tak jako my.
Důrazně jsem je vyzvala, aby pro své arabské přítele učinili totéž.
Jsme připraveni plnit svou úlohu i v budoucnosti a doufáme, že toto mezinárodní setkání na Blízkém východě bude dalším krokem k pokračujícím pozitivním rozhovorům a snad, když nastane správná chvíle, také k Palestinskému státu, který bude existovat bok po boku s Izraelem v rámci bezpečných hranic.
Jsem si samozřejmě vědomá toho, že dodávka humanitární pomoci do pásma Gazy je nyní náročnější.
Dva projekty v oblasti vody a hygieny financované humanitárním úřadem Komise se například musely pozastavit.
Partnerům realizujícím tyto operace se nepodařilo dovézt potřebné materiály, protože dovoz položek, jakými jsou náhradní díly pro nemocnice a vodní čerpadla, byl zakázán.
Evropská komise však k této situaci nepřihlížela nečinně.
Právě naopak, humanitární a energetická pomoc okupovanému palestinskému území včetně pásma Gazy dosáhla nebývalé úrovně.
Nadále pokračujeme v podpoře cenné práce Úřadu Organizace Spojených národů pro palestinské uprchlíky na Blízkém východě (UNRWA) v pásmu Gazy.
Pan komisaři Michel nedávno zavedl novou formu podpory prostřednictvím Světového potravinového programu s cílem reagovat na základní potřeby těch nejzranitelnějších Palestinců.
Naše přímá krizová podpora pro lidi s nízkým příjmem a v sociální nouzi pokračuje prostřednictvím placení sociálních příspěvků. v září jsme vyplatili příspěvky třiceti pěti tisícům chudých rodin na Západním břehu a v Gaze.
To pouze dokazuje přidanou hodnotu dočasného mezinárodního mechanismu, který dokáže účinně fungovat na celém okupovaném palestinském území.
Do září přesáhl objem paliv poskytnutých do pásma Gazy hodnotu 90 milionů litrů.
Toto palivo pokrývá 25 % neboli jednu čtvrtinu spotřeby elektrické energie místního obyvatelstva.
Právě z těchto důvodů jsem na poslední schůzi v New Yorku požádala čtyřku o prodloužení tohoto finančního mechanismu až do prosince. v New Yorku jsem také na několika setkáních s různými účastníky dialogu při několika příležitostech opětovně prosila o pokrok v programu přístupu a pohybu.
Jsme velmi rádi, že se pan Tony Blair této problematice pozorněji věnuje a že usiluje o hospodářský rozvoj.
To samozřejmě není možné bez svobody pohybu a přístupu, nemluvě o odůvodněných obavách o bezpečnost ze strany izraelské vlády.
Věřím, že můžeme učinit mnohem víc a měli bychom to učinit. Bude to však vyžadovat větší politickou vůli než tu, které jsme byli svědky doposud.
Souhlasím také s Parlamentem, že uzavření přechodů do pásma Gazy má děsivé následky na životy už tak zbídačeného obyvatelstva, stejně jako na požadovanou humanitární reakci.
Hraniční přechod Karni je k dnešnímu dni zavřený téměř čtyři měsíce, a proto naše pomoc musela směřovat přes přechody Karem Shalem a Sufa.
Považujeme to za dočasné řešení za prvé proto, že zařízení na těchto přechodech nepostačují a výsledkem jsou dodatečné manipulační náklady - až do výšky 40 % nákladů na dodávky pomoci -, a za druhé proto, že omezení týkající se vybavení, které chceme přepravit do pásma Gazy, naši práci na projektu komplikuje.
Ve své činnosti musíme brát v úvahu také nezákonné převzetí pásma Gazy.
Naše politika je v souladu s linií čtyřky a pozicí legitimní vlády Palestinské samosprávy, přičemž samozřejmě podporujeme prezidenta Mahmouda Abbase.
Dne 23. září jsme my a naši partneři ze čtyřky jasně sdělili svá stanoviska.
Vyjádřili jsme velké obavy z pokračujícího uzavření největších hraničních přechodů.
Shodli jsme se na důležitosti nepřetržité krizové a humanitární pomoci bez překážek a vyzvali jsme k nepřetržitému poskytování základních služeb.
Dovolte mi ještě závěrem říci pár slov o situaci na Západním břehu, na který by se nemělo zapomínat. i přes nedávné oznámení ze strany izraelských úřadů o snížení počtu hraničních přechodů je pravá skutečnost, bohužel, jiná: situace se zhoršuje.
Nejenže se pokračuje v politice osidlování a budování bezpečnostní bariéry, ale navíc se postavilo také 48 nových hraničních přechodů. Uvádí to poslední zpráva OTCHA.
Rozhodující je, abychom pokročili v programu o přístupu a pohybu. v opačném případě zmaříme šance na budoucí udržitelný Palestinský stát.
Dovolte mi ještě dodat, že už nyní, s výhledem na další schůzi Rady pro zahraniční záležitosti, přípravy na návrh závěru jednání Rady velmi zřetelně zdůrazňují naléhavou situaci v Gaze a podtrhují důležitost nepřerušované krizové a humanitární pomoci bez překážek.
jménem skupiny PPE-DE. - Pane předsedající, opět zde stojíme a opakujeme: situace v Gaze je hrozivá. a opět všichni souhlasíme: něco je třeba udělat.
Proto je pro mě ctí, že mohu jménem skupiny PPE-DE předložit toto usnesení a vítám článek 5, který plně podporuje Dohodu z Marylandu.
Mám-li však být upřímná, jak si mohu být jistá, když vím, že jsme vás naléhavě žádali - i zde na tomto místě jsem vás na začátku léta žádala i já osobně -, abychom se připravili pro případ reakce na humanitární krize a vypracovali plány pro případ nenadálých událostí?
Mnozí z vás si mysleli, že jsem žádala o zahraniční intervenci.
Nikoli!
Pouze jsem věděla, že připravenost na humanitární operace nám pomůže reagovat rychleji, když dojde k nevyhnutnému.
Je říjen a my jsme téměř nepostoupili.
Lidé v Gaze si nepochybně zaslouží naši pomoc: naše okamžité, krátkodobé a rychlé řešení.
Avšak za ta léta spolupráce na Blízkém východě už všichni víme, že rychlá řešení se nepočítají.
Opravdová potřeba tkví ve vyřešení příčin utrpení Palestinců.
Mnozí přítomní si myslí - a já s tím rozhodně nesouhlasím - že jedinou příčinou utrpení je Izrael. v Gaze jsem byla poprvé v roce 1990.
Viděla jsem například také města Hodeida, Tanta, Benghazi, Ismailá, abych jmenovala alespoň některá jiná místa na Blízkém východě, která vypadala velmi podobně: žádna okupace, žádná vojenská intervence.
Špatné řízení, korupce, nepotismus, policejní režimy - toto je jádro pudla.
Musíme je pojmenovat, musíme se soustředit na to, jak můžeme pomoci těm, kteří trpí z obou stran.
Musíme se vyzbrojit trpělivostí, abychom poznali pravdu, abychom správně a objektivně analyzovali, abychom naplánovali pomoc, připravili projekty šité na míru, abychom mohli investovat peníze, učit a vést. a abychom byli nesmiřitelní.
Abychom byli důrazní a zodpovědní.
Součástí problému v Gaze jsou Turci, Britové, Egypťané, Izraelci, Američané i Evropané.
Ale hlavní část jsou však samotní Palestinci.
Můžeme jim pouze pomáhat.
Musí přestat používat vyhrůžky, urážky, násilí, terorismus a zabíjení.
Musí se zbavit korupce.
Musí se zbavit nepotismu a vojenských vůdců.
(Předsedající řečnici přerušil.)
jménem skupiny PSE. - (NL) Vážený pane předsedající, od poloviny června, kdy se moci v pásmu Gaza chopilo hnutí Hamás, bylo jeden a půl milionu lidí uvězněných na místě, které sami obyvatelé nazývají ghettem, farmou pro dobytek.
Oblast nesmí opustit dokonce ani onkologičtí pacienti.
Podle stanoviska Izraele žijí na nepřátelském území.
Do oblasti se dostane pouze jídlo, léky a určité humanitární zboží - lidé však nemohou žít pouze z mouky, čočky a léků.
Izraelská definice humanitárního zboží je absurdně omezující.
Není možné dovézt součásti lékařských zařízení, nelze opravit systém na dodávky vody.
Neustále hrozí, že Izrael přeruší dodávku energie.
Hospodářství pásma Gazy se zhroutilo, lidé jsou nezaměstnaní a zoufalí a nezůstali jim už žádné peníze.
Začínají se objevovat případy podvýživy.
Blokáda vzbuzuje zoufalství, zlost a nenávist, nikoli mír.
Pásmo Gazy zažívá nepřijatelnou humanitární krizi.
Roste volání po pomoci, ale její cena se navíc neustále zvyšuje v důsledku blokády.
Proto musí členské státy poskytovat větší finanční podporu organizaci UNRRA a dalším organizacím na místě. k tomuto kroku už přistoupila Evropská komise a některé členské státy.
Také Evropský parlament včera odhlasoval zvýšení pomoci.
Moje skupina naléhavě vyzývá Radu, aby toto rozhodnutí podpořila.
Samotná pomoc však nestačí.
Předsednictví se k tomuto tématu dnes večer vyjadřuje nesměle a opatrně. Evropská unie však nemůže dále nést morální odpovědnost za poskytování pomoci, a přitom se vyhýbat politickým činům směřujícím proti blokádě.
Jménem své skupiny chci proto požádat předsednictví, Radu a Evropskou komisi, aby vyzvaly Izrael k okamžitému ukončení blokády.
Všichni obyvatelé v pásmu Gazy jsou trestaní, což je na základě článku 33 čtvrté Ženevské dohody nezákonné.
Tento způsob navíc neprospívá Izraeli a Evropská unie by to namísto své pasivní pozice měla Izraeli říci - právě proto, že je to spojenec.
Dalo by to význam dohodě o partnerství s Izraelem, protože pouze jednáním proti blokádě EU spravedlivě uplatní část o lidských právech.
jménem skupiny ALDE. - Vážený pane předsedající, nebudu zde mluvit za svou skupinu, ale jako poslanec, který viděl věci, které by raději neviděl.
Doufám, že pán ministr nevěří svatouškovským nesmyslům, které četl v tomto Parlamentu.
Předpokládat třeba jen na chvíli, že politika této Evropské unie je nestranná, je jednoduše směšné.
Všichni víme, že vedeme politiku dvojitých standardů.
Očekáváme a vyžadujeme, aby Palestinci uposlechli každý požadavek. a sotva žádáme, aby Izraelci splnili naše přání.
Tyto dvojí standardy páchnou.
Pane komisaři, pamatujete si, jak jste tu stál pouze před několika měsíci poté, kdy se palestinská delegace vrátila ze setkání s panem Haniyehem v Gaze, před pádem palestinské jednotné vlády, a jak jste tomuto Parlamentu říkal, že chcete učinit vše, co se dá, na podporu této vlády?
Během čtrnácti dní to samozřejmě padlo!
Padlo to částečně proto, že jsme odmítli mluvit se zvolenými zástupci.
Odmítli jsme mluvit s panem Haniyehem a - což není nijak překvapivé - poté, co jsme podryli autoritu demokratických sil, moc převzaly síly násilí.
Zdá se, že se z historie nikdy nepoučíme.
Musíme přestat ignorovat přání palestinského lidu.
Musíme začat respektovat demokratické síly a musíme připustit, že mír nemůžeme dohodnout, pokud nebudeme komunikovat s nepřítelem.
(Potlesk)
Budeme-li nadále odmítat jednat s těmi složkami Hamásu, který nám chce vyjít vstříc, bude nemožné prosadit mír na Blízkém východě.
Musíme si zodpovědět jedinou otázku týkající se návrhu usnesení: proč třeba jen pomýšlíme na to, že bychom dali Gaze nějaké finanční prostředky?
Co s ní má Evropská unie společného?
Gaza je izraelským zajateckým táborem!
Nemá s námi nic společného.
To Izraelci by měli zodpovídat za životy jednoho a půl milionu lidí.
To oni jsou strůjci jejich bídy.
Není naší povinností poskytovat peníze našich daňových poplatníků na plnění povinností Izraele.
A ještě se vrátím k otázce nestrannosti. v posledních několika týdnech se proslýchá, že ozbrojené síly Izraele vydaly příkaz ke konfiskaci další palestinské půdy, aby postavily cesty, které umožní stavbu osady E1 - další rozšíření židovských osad ve východním Jeruzalémě - v rozporu se všemi závazky, které jsme od Izraelců požadovali, a v rozporu se všemi nadějemi na skutečný výsledek nastávajících mírových jednání.
Před očima Palestinců se hroutí všechny jejich naděje na životaschopný, nezávislý Palestinský stát. Co s tím bude Evropská unie dělat?
Víte velmi dobře, že neudělá nic. Pouze pronese několik slov a neudělá nic konkrétního!
jménem skupiny UEN. - (PL) Vážený pane předsedající, byl jsem jedním z pětičlenné delegace Evropského parlamentu, která strávila několik důležitých dní na palestinském autonomním území.
Můžeme kategoricky prohlásit, že charakter naší mise byl humanitární, nikoli politický.
Říkám to proto, že nechci, aby se naše rozprava stala příliš politickou, kdy by se Evropský parlament ocitl v úloze žalobce, který vystupuje proti jedné ze stran.
Byl bych rád, kdybychom zůstali nad politickými spory a uvažovali, jak můžeme pomoci občanské Palestině.
Řekněme si to však jasně - zdá se, že zvyšování životní úrovně v pásmu Gazy, normální fungování nemocnic a škol, vyčerpávající přístup k pitné vodě, potravinám a elektrické energii, možnost normálně pracovat v zemědělství by s největší pravděpodobností způsobily uvolnění napětí v palestinsko-izraelských vztazích a zajistily oslabení nepřátelského potenciálu, který se dotýká židovských osadníků, izraelských osadníků i Státu Izrael.
Před několika měsíci jsem zde v Parlamentu hovořil o sporných textech v některých palestinských školách, v palestinských učebnicích, nyní jsme se však přesunuli z jednoho extrému do druhého.
Už nemůžeme kritizovat určité aspekty palestinského vyučování, protože tento systém vyučování je pryč.
Avšak tato mince má také druhou stranu, vnitřní palestinský pohled.
Politický pat mezi hnutími Hamás a Fatah a táborem prezidenta Abu Mazena pokračuje.
Tato bezvýchodná situace ztěžuje působení palestinských institucí, a tím ubližuje Palestincům, kteří tam žijí. a to jistě není chyba Izraele.
Mnoho se hovoří o trvalém míru mezi státem Izrael a Palestinci, ale je to trochu jako chtít začít stavět dům od střechy.
Měli bychom mluvit o budování od základů nahoru. a těmi základy jsou v tomto případě zlepšení fungování palestinského vedení, veřejných institucí a humanitární pomoci pro obyvatele Palestiny.
jménem skupiny Verts/ALE. - (DA) Pane předsedající, návštěva Západního břehu a pásma Gazy před několika týdny, o níž tu již byla řeč, byla šokem - dokonce i pro ty z nás, kteří tam už mnohokrát byli.
Uzavření hranic ze strany Izraele a nekonečné blokády cest znemožňují rozvoj zdravého hospodářství a dodržování pravidel EU o humanitární pomoci.
Rada a Komise by měly okamžitě zasáhnout a pomoci dostat palestinské hospodářství zpět na nohy.
Dovolte mi vyjádřit se jasně: bez této intervence nemůže mírová konference uspět.
Jak zde už několikrát opakovaně zaznělo, hospodářský aspekt se nedá oddělit od politického.
Jinými slovy, izraelská okupace musí skončit. Jinak mír nikdy nenastane.
Kromě hospodářské vyčerpanosti začíná docházet také k radikalizaci Palestinců.
Roste mezi chudými - a těch je v důsledku izraelské blokády stále víc a víc - a mezi mladými lidmi.
Starší generace Palestinců opakovaně varují, že mladí lidé, kteří dnes vyrůstají, nikdy nežili bok po boku s Izraelci a že jejich jedinou zkušeností ve vztahu k nim jsou ošklivé stěny, vojenské vpády a mladiství vojáci, kteří ponižují jejich otce.
Toto není cesta, jak vytvořit mír, jen nesmiřitelné nepřátele.
Neexistuje ani žádná důvěra vůči EU, která ignorovala demokratické volby na palestinských územích a která izolováním hnutí Hamás prokázala diplomatickou nekompetentnost a opět také dvojité standardy.
Pokud nebudou zastoupení v probíhajících jednáních všichni Palestinci, k míru nedojde, a to vědí všichni, kteří jsou ve věci zaangažovaní.
Jak už řekl pan Davís a další, všechny naděje na mír se rozbijí, pokud - jak bylo řečeno - vláda Izraele znárodní E1.
USA i EU se vyjádřily zcela jasně, že se to nesmí stát.
Otázka, na kterou by nyní Rada a Komise měly odpovědět, zní, jaký je plán, aby se zabránilo vyvlastnění palestinského Východního Jeruzaléma.
jménem skupiny GUE/NGL. - (IT) Pane předsedající, dámy a pánové, jedna minuta je nic.
Pan Lobo Antunes hovořil o odvážných gestech a krocích. Odvážný krok, který by měl učinit pan Olmert, je uzavřít všechny nové osady, osvobodit tisíce Palestinců, zastavit vojenské nájezdy na Západní břeh, odstranit hraniční přechody a zrušit blokádu pásma Gazy!
Na jednání by měl přijít s konkrétními kroky. Namísto toho jsme však včera viděli nová zabavená území uvnitř Jeruzaléma.
Odvážný krok, který by měla učinit Evropská unie, je odmítnout všechny formy kolektivních trestů, které na civilní obyvatelstvo uvalila izraelská vláda.
Naše plány v pásmu Gazy jsou zablokované, protože není cement, není potrubí, náklady vzrostly na čtyřnásobek a organizace UNRWA nadále vyzývá ke krizovým opatřením.
V unesení, které zítra přijmeme, vyzýváme k uvolnění blokády pásma Gazy a umožnění volného pohybu osob a zboží na všechna místa. Víme však, že palestinská otázka není otázkou humanitární.
Naše odpovědnost je politická: touto odpovědností je ukončit vojenskou okupaci a vyzvat dva národy a dva státy, aby byly schopné spolu existovat ve vzájemném bezpečí.
jménem skupiny IND/DEM. - (NL) Pane předsedající, koncem minulého týdne delegace našeho Parlamentu diskutovala o vážné situaci na Blízkém východě s našimi americkými kolegy v rámci dialogu transatlantických zákonodárců (TLD).
Během něho nám dal americký mírový vyjednavač Dennis Ross velmi praktickou radu, jak nabídnout palestinskému obyvatelstvu pomoc z jeho nepříjemné existence. k tomu potřebujeme síť spolehlivých a politicky nezávislých nevládních organizací.
Rado a Komise: v jakém rozsahu vidíte reálné možnosti na Západním břehu a v pásmu Gazy?
Zastávám nyní stanovisko, že příčinou současné vnitřní i vnější krizové situace v pásmu Gazy je chování hnutí Hamás.
Neustále snižuje autoritu státu Izrael a násilí vůči takzvaným Izraelcům a tzv. palestinským "disidentům" označuje za legitimní.
Pane předsedající, nedávná brutální vražda palestinského křesťana Rami Ayyada, který měl pouze třicet let, zdůrazňuje nebezpečnou pozici této menšiny v pásmu Gazy.
Očekávám, že Rada a Komise budou věnovat pozornost křesťanské menšině a poskytnou jí podporu na všech palestinských územích.
Pane předsedající, pan Davís se před časem ptal, jakou úlohu sehrála Evropská unie na Blízkém východě.
Vím, že je to samozřejmě řečnická otázka, přestože se skutečně snaží najít řešení. Je však skutečností, že Evropská unie má přímý zájem na výsledku mírového procesu na Blízkém východě.
Hovořím za volební obvod v Yorkshiru, ze kterého pocházeli čtyři atentátníci, kteří před několika měsíci zaútočili na Londýn.
Jejich motivem bylo to, co se dělo na Blízkém východě. a stejně tak motivem atentátníků v Madridu.
To znamená, že bezpečnost v Evropě přímo souvisí s Blízkým východem.
Zároveň se domnívám, že máme rovněž historické a humanitární závazky vůči míru v této oblasti.
Mírový proces je pomalý a nejistý a vedl k četným iniciativám, četným mezivládním konferencím - v Madridu, v Oslu a na dalších místech.
Nyní v říjnu roku 2007 jsme se dostali do bodu, kdy se téměř se zoufalstvím pokoušíme najít nějaké řešení.
Proto si myslím, že nastal čas na nějaké spravedlivé radikálně nové myšlení.
Jedna z věcí, kterou bych chtěl připomenout, je, že poslední rozhovory mezi panem Olmertem a panem Mahmoudem Abbasem o praktickém konečném řešení stavu, by měly odrážet jednání, kterých se zúčastnil sám pan Olmert jako mladý poslanec v roce 1987. Na nich on a Organizace pro osvobození Palestiny (PLO) v podstatě soukromně jednali o hlavním městě Palestinského státu ve Východním Jeruzalémě, o hranicích z roku 1967 a o stažení některých osadníků.
Ke slovu se dostal v roce 1987. a možná nyní, letos na podzim, nastane čas, kdy se tito dva vůdcové, povzbuzovaní mezinárodním společenstvím, setkají, aby v rámci mírového procesu na Blízkém východě radikálně zformovali budoucnost mírového řešení v rámci dvou států.
Pan Triantaphyllides a jeho delegace, kteří před časem odcestovali do Palestiny, se vrátili se dvěma zásadními závěry.
Soustřeďme se na humanitární situaci v Palestině, ale nezapomínejme ani na úlohu, kterou mohou v tomto procesu i jinde sehrávat zvolení poslanci.
Nemělo by se na nás zapomínat.
(FR) Vážený pane předsedající, během přípravy tohoto usnesení jsme si řekli "žádna politika, pouze humanitární rozměr".
Nemůžeme tolerovat, že dnes v obrovském otevřeném ghettu pomalu umírá národ sledovaný kamerami celého světa, nemůžeme tolerovat, že národ vykrvácí bez práva na rozvoj, svobodný pohyb a vzdělání dětí, je to však národ, za jehož přežití platíme vysokou cenu a který především nesmí zemřít kvůli nám, protože to by nás pošpinilo a naše demokracie by si s tím nevěděly rady.
Evropská unie letos zaplatí víc než 300 milionů EUR, aby této krizi zabránila.
Je to příliš málo, aby to zachránilo Palestincům životy, je to však desetkrát, stokrát příliš moc, protože pokud by se respektovaly všechny mezinárodní závazky, čtvrtá ženevská úmluva a lidská práva, nebylo by to třeba.
Hanba ghettu!
Hanba nám Evropanům!
Byli jsme schopní podpořit Berlín, když v něm byli lidé obklíčení!
Hanba těm z nás, kteří se těšili z pádu zdi v Německu se slzami radosti, kteří jsou však nyní vězniteli a spoluviníky jiných zdí a jiných ghett!
Zrušte uzavření!
Humanitární stránka dnes nesmí zapomínat na politickou.
24. září vydala izraelská vláda příkaz na konfiskaci 110 hektarů země ve čtyřech arabských vesnicích mezi Jeruzalémem a Jerichem, aby postavila cestu, která definitivně rozdělí Západní břeh na dvě části.
Je to starý izraelský plán z roku 2004, který Evropa, a dokonce také Spojené státy, vždy odmítaly.
Dnes, krátce před začátkem mezinárodní schůzky ve Washingtonu, je to skutečná časovaná bomba.
Jak můžeme stále snít o dvou státech v mírové koexistenci s obklíčeným pásmem Gazy a Západním břehem rozděleným na dvě části?
8. února 2005 v Šarm al-Šajchu pan Šaron prohlásil: "Máme příležitost začít novou cestu.
Poprvé po dlouhé době existuje v našem regionu naděje na lepší budoucnost pro naše děti a vnuky."
Je to mimořádně křehká příležitost, kterou chtějí extrémisté rozbít.
Pokud tato silnice a mnoho dalších spatří světlo světa, extrémisté vyhrají.
Architekti a zeměpisci nyní používají zvrácenější zbraně, než jsou bomby.
Obkličují Palestinu stěnami a cestami, které ničí každý sen o životaschopném státě.
(Potlesk)
Pane předsedající, není nic víc demoralizující než život prožitý v chudobě, život bez vyhlídek a život zkažený konfliktem.
Humanitární katastrofa souží lidi v Gaze a je zřejmé, že jediným cílem, který izraelští a palestinští vůdcové sledují, je přenos bolesti, chudoby, bídy a nenávisti na novou generaci mladých Palestinců.
Přímým důsledkem izraelské blokády pohybu lidí a zboží je to, že děti nemají ani základní vzdělávací zařízení.
Lidem jsou upírány základní služby, které každý z nás v tomto Parlamentu považuje za samozřejmé.
Rybáři, zemědělci a další obyvatelé nemohou obchodovat, což ničí jejich živobytí.
Vinou omezených zdravotnických služeb a péče jedinci prožívají zbytečnou bolest a zbytečně umírají. a to vše se odehrává na pozadí násilí a útlaku.
Nevládní organizace odhadují, že v Gaze přibylo téměř 2 000 lidí se závažným postižením.
Jde především o mladé lidi, kteří jsou postřelení tanky nebo střelnými zbraněmi, často s následkem ztráty končetiny, poškozením mozku nebo zraněním míchy. Ale organizacím, které podporují tělesně postižené lidi, brání v práci izraelské blokády, a nejsou schopné získat specializované dodávky, které potřebují!
Izrael musí plnit svoje mezinárodní závazky, jako například Ženevskou úmluvu, a zajistit tok humanitární podpory, humanitární pomoci a základních pomůcek a otevřít hranice.
Rada a Komise nesmí polevit v tlaku, ale musí mluvit se všemi stranami.
Je to jediná cesta, jak nalézt řešení.
Nemá smysl říkat, že s jednou stranou nehodláme mluvit.
Musíme najít řešení a mluvit s každým.
Pokud nic nepodnikneme, lidé budou nadále zbytečně umírat.
1,3 milionu lidí v Gaze bude nadále přicházet o svou důstojnost a bolest, chudoba, bída a nenávist se budou dále přenášet na novou generaci Palestinců.
(FR) Vážený pane předsedající, v době, když jsou hraniční přechody do pásma Gazy uzavřeny a ovládá je izraelská armáda, v době, kdy dennodenně dochází k vražedným vpádům, v době, kdy nadále roste počet osadníků na okupovaných územích, v době, kdy při porušování mezinárodních zákonů pokračuje výstavba zdi a bezpečnostního dohledu, jsou zde mezi těmito zdmi, v Evropském parlamentu, stále ještě lidé, kteří popírají status Izraele jako okupující mocnosti.
Je to šokující!
Izrael je okupující mocnost a jako takový má povinnosti podle Ženevské úmluvy, přičemž za žádných okolností nesmí použít kolektivní trest.
Bylo by rozumné, abychom namísto vysílání katastrofických signálů, jak jsme to udělali například při pozastavení financování dodávek paliva pro elektrárny v pásmu Gazy, zajistili, aby si Izrael plnil své povinnosti.
Krokodýlí slzy, které jsme ronili nad rozpory mezi Palestinci, jsou skutečně nevhodné poté, co Evropská unie nebyla schopná podpořit úsilí Mahmouda Abbase o začlenění pragmatického křídla hnutí Hamás.
Umíte si představit něco horšího?
Stavět Ramallah proti Gaze?
Rozhodovat o tom, kdo jsou dobří Palestinci a pomáhat jim zbavit se těch zlých?
Kdo může věřit v trvalé řešení, pokud není zaručena politická a územní jednota Palestiny?
Kdo může věřit, že mír pro Izraelce a Palestince se dá vybudovat prostřednictvím politiky, která ve skutečnosti vede k radikalizaci lidí Izraele a Palestiny?
Humanitární situace v pásmu Gazy porušuje všechny normy lidské důstojnosti.
Co nejdříve je potřeba zajistit zrušení blokády pásma Gazy.
Na Izrael je třeba vyvinout náležitý tlak.
Tato otázka nemůže být více tabu. Ptám se vás, Rado a Komise, jaká opatření plánujete použít, abyste podpořily zrušení blokády a přinutily Izrael dodržet své povinnosti a závazky?
Ptám se, co plánujete udělat, aby se Izrael vzdal svých plánů rozdělit Západní břeh na dvě části propojením Jericha s Východním Jeruzalémem měsíc před mezinárodní konferencí?
(Potlesk)
(EL) Pane předsedající, vývoj v Palestině postupuje mimořádně rychle a sotva nám dává čas reagovat.
Mluvíme zde o humanitární situaci v Gaze, přičemž izraelské úřady se jednostranně rozhodly vyvlastnit tisíce hektarů arabské země, aby mohly pokračovat s plánem na E1, výstavbou silnice, která prakticky rozdělí Západní břeh na dvě části.
Víte, že mezinárodní společenství bylo proti tomuto plánu.
Domnívám se, že by bylo užitečné, aby Parlament zaujal k této věci stanovisko.
Politický vývoj v zákulisí to však nedovolil.
Výsledek je jednoduchý: zase jednou jsme pouze pozorovatelé, přičemž situace v Palestině se ještě zhoršuje. Každý den se oslabuje vyjednávací pozice Palestinců a stín padl i na všechny existující vyhlídky na úspěch blížící se mezinárodní konference o palestinské otázce v listopadu.
Pane předsedající, včera večer jsem měl tu čest zúčastnit se inaugurace bruselských kanceláří skupiny Evropští přátelé Izraele, jejíž činnost vychází z předpokladu, že bychom měli podporovat právo demokratického Izraelského státu na existenci a prosperitu.
Naproti tomu hnutí Hamás se podle své charty z roku 1988 zavázalo ke zničení Izraele a zůstává teroristickou organizací, kterou EU zakazuje.
Vůbec mě nepřekvapuje, že se toto usnesení snaží svalit velkou část viny za současnou situaci v Gaze na Izrael.
Je jasné, že jednostranné izraelské stažení z pásma Gazy jako gesto dobré vůle, území za mír, má pro kritiky Izraele pouze velmi malý význam.
Usnesení hovoří o humanitární krizi v Gaze bez toho, aby se zabývalo důvody jejího vzniku.
Výzva hnutí Hamás palestinským voličům informovala o tom, že hnutí poskytne mnoho sociálních služeb, které zkorumpovaná administrativa hnutí Fatah zanedbala.
Nyní jsou však stejné školy bez dětí, které se bojí opustit své domovy.
Nemocnice ošetřují lidi zraněné v každodenním násilí, které charakterizovalo násilné převzetí pásma Gaza hnutím Hamás a porážku sekulárního hnutí Fatah.
Předního křesťana z Gazy, Ramiho Ayyada, zavraždili minulou sobotu a v neděli hnutí Hamás vypálilo svévolně na Izrael osm minometných střel a jednu raketu Kaťuša.
Hamás dokonce ostřeloval hraniční přechod v Khaně.
Usnesení zároveň vyzývá Izrael, aby podnikl kroky na zajištění volného průchodu humanitárních zásob a základních dodávek.
Izrael ve skutečnosti nezastavil pohyb zboží, jako jsou potraviny, elektrická energie či voda do pásma Gazy a ve skutečnosti postupuje zdrženlivě a umírněně, i když na něj hnutí Hamás vojensky útočí.
Uvědomuji si, že Izrael dospěl k závěru, že může od tohoto Parlamentu očekávat jen soustavný tok invektiv, ale měl by zároveň vědět, že zde, stejně jako v celé Evropě, má také přátele, kteří se snaží o mír a bezpečnost v oblasti. k tomu však nikdy nedojde, pokud bude tolik poslanců v tomto Parlamentu tak ochotně shovívavých vůči programu hnutí Hamás.
Vážený pane předsedající, humanitární krize vyžaduje humanitární odezvu. Naší první prioritou by dnes mělo být řešit skutečnost, že zdravotní pomůcky a učebnice se zadržují na jedné straně hranice, přičemž studenti a nemocní na té druhé straně čekají.
Mezinárodní humanitární právo stanovuje Evropské unii přímý závazek konat. a čtyři měsíce po odříznutí přístupu do pásma Gazy je náš přímý závazek pomocné mise na hranicích závazkem, který neplníme.
Děkuji komisařce za její opatrný optimismus, který dnes vyjádřila ve vztahu k obnovení mírového procesu a k fungování dočasného mezinárodního mechanismu.
Vyzýváme ji samozřejmě, aby učinila vše, co může.
Souhlasím s panem Tannockem, že bychom měli odsoudit raketové a minometné útoky palestinských ozbrojenců. Jeho stížnosti by však byly mnohem důvěryhodnější, kdyby odsoudil i zabíjení civilistů izraelskými ozbrojenými silami v rámci vzdušných raketových útoků.
Žádám Vás, paní komisařko, stejně jako úřadujícího předsedu, abyste neprodleně vydali prohlášení odsuzující zabrání dalších tří procent území Západního břehu mezi Jeruzalémem a Jerichem v rámci plánu E1, které bylo oznámeno dnes ráno.
(Předsedající řečníka přerušil.)
v návaznosti na prohlášení Evropského parlamentu z 21. června o programu MEDA a finanční podpoře Palestině a hodnotící zprávu ze dne 12. července 2007 o Blízkém východě a s plným přihlédnutím k prohlášení čtyřky ze dne 23. září tohoto roku je důležité, že chceme jako Evropský parlament vyslovit jasné stanovisko k situaci v Palestině.
Musíme se však na to podívat minimálně ve dvou rovinách, humanitárně-ekonomické a politicko-bezpečnostní.
V rovině humanitárně-ekonomické je úkolem Evropy, která schválila pro Palestinu skutečně obrovské finanční prostředky, aby tato podpora a humanitní pomoc byly také technicky proveditelné.
Není přípustné, aby řadoví obyvatelé Palestiny neměli přístup k lékům, aby byla ničena zdravotnická zařízení, školy a obydlí.
Vždyť přístup ke zdravotně nezávadné vodě a potravinám je často znemožněn blokádou pohybu osob a zboží.
V rovině politicko-bezpečnostní je třeba jednoznačně říct, že stejně jako mezinárodní společenství uznává právo na existenci palestinské autonomie, musí také Palestina včetně vládnoucího hnutí Hamás uznávat stát Izrael.
Hamás se doposud žádným činem nedistancoval od vlastní zakládající listiny, kde je jedním z cílů "zničit stát Izrael". v tom tkví politický problém, který je vystupňován formou ozbrojeného konfliktu, terorismu na jedné straně a tvrdých odvetných akcí na straně druhé.
Pane předsedající, dovolte mi nejdříve říci, že pan Tannock svou slepou podporou izraelských nezákonných aktivit vůči Palestincům, hlavně ve vztahu k pásmu Gazy, prokazuje Izraeli medvědí službu.
Podporuji toto usnesení včetně bodu 5.
Humanitární krize v Gaze není nic nového a nic nečekaného.
Ti z nás, kteří oblast v posledních letech pravidelně navštěvovali, stále varovali před izraelskými akcemi, které přiváděly obyvatele do zoufalství.
Hospodářství nyní upadá volným pádem.
Sociální služby prakticky zkolabovaly.
Rozšířená je podvýživa a chronické nemoci, přičemž léky nejsou k dispozici.
Gaza je v této chvíli v plné míře závislá na vnější pomoci, kterou blokují izraelská embarga.
Je to vězení, které pevně ovládá Izrael. a my nemůžeme dovolit, aby prosperita lidí v Gaze byla držená jako rukojmí politického manévrování, které tu probíhá.
Doufám, že toto manévrování povede k mírovým rozhovorům.
Odmítám jednostranné izraelské rozhodnutí zabrat území čtyř arabských vesnic, kterým se Východní Jeruzalém odřízne od Západního břehu.
Mrzí mě, že ani Rada, ani Komise se o tom nezmínily, a překvapilo by mě, pokud by o tom nevěděly.
Víme o tom v tomto Parlamentu a ví o tom veřejnost.
Toto jednání ze strany Izraele úplně porušuje cestovní mapu a porušuje dohodu o tom, že hranice z roku 1967 se nezmění bez společné dohody mezi Izraelci a Palestinci.
(PL) Vážený pane předsedající, můžeme s nadějí očekávat, že rozpor se časem vyřeší sám.
To je ta nejprázdnější naděje, jaká může existovat.
Rostou nové generace a konflikt pokračuje, dokonce se ještě zhoršuje.
Člověk by si myslel, že dva národy, které jsou si také blízké, Hebrejci a Arabové, by mohly spolu existovat, nikoli však za podmínek hierarchického systému.
Každá závislost jednoho na druhém, nerovnost, a především nedostatečně suverénní státní struktura pro Araby bude neustálým zdrojem negativních emocí, názorů a odvet.
Pokud Stát Izrael nedokáže přijmout územní rozdělení, obávám se, že si umím jenom stěží představit mír v této oblasti.
Stejné právo na svou zem, svůj stát, jako mají Židé, mají také Arabové a Palestinci. z historického hlediska Palestina existovala před druhou světovou válkou, a jak vidíme, není jednoduché vymazat to z paměti Arabů.
Situace lidí v Gaze se každým dnem zhoršuje v takovém rozsahu, že nevyhnutelně spěje k výbuchům nahromaděné agresivity a jediné, co můžeme dělat, je přihlížet se zahanbením a smutkem.
Nejvíc, co můžeme ze své strany učinit - kromě snahy o uklidnění podnětů k vzájemnému zničení a kromě pokusů o vyjednávání -, je rozšířit humanitární pomoc pro lidi a umožnit jim žít v co nejlepších možných hygienických podmínkách, zajistit, aby měli něco k jídlu a aby měli kam chodit do školy.
Zdůrazňuji však, že toto je pouze náhrada za řešení, řešení, ve kterém, a to se stydíme přiznat, neumíme být vůdcem.
Zkušenosti získané ve střední a východní Evropě v devatenáctém a dvacátém století děsí Evropu i Afriku: jasně ukazuji sílu národa usilujícího o nezávislost.
Také zde máme co dočinění právě s tímto snažením.
(FR) Pane předsedající, dámy a pánové, Evropská unie musí, samozřejmě, učinit vše, co může, aby uvolnila vražedné sevření obyvatel pásma Gazy v nebývalé humanitární krizi.
Osobně bych chtěla poukázat na to, že označení pásma Gazy izraelskou vládou jako nepřátelského objektu má množství vážných důsledků.
Izrael může v této oblasti vést operace mnohem většího rozsahu než v minulosti.
Izraelská energetická společnost může snížit dodávky elektřiny pro 1,5 milionu Palestinců v pásmu Gazy na úplné minimum a společnost Mekorot určuje přídělové dávky vody, kterou distribuuje, přičemž její rozdělení do okresů ponechá na hnutí Hamás.
Izraelská strategie jednoznačně zaměřená na vyvolání všeobecného povstání proti vůdcům hnutí Hamás je nepřípustná a může vést pouze k novému vystupňování násilí.
Nemluvě o nových osadách, které mění Palestinu na další Bantustán.
Jako členka čtyřky bych byla osobně ráda, pokud by Evropská unie získala ujištění, že jediným cílem mírové konference naplánované na listopad není poskytnout Spojeným státům cestu ven z patové situace, v níž se nachází v Iráku a Afghánistánu, ale že je to skutečný summit pro mír spojující všechny arabské zúčastněné strany.
Vážený pane předsedající, civilisté jsou tichými oběťmi každého konfliktu a my máme závazek a vlastně povinnost postavit se a chránit je a žít podle příslibu laureáta Nobelovy ceny Elieho Wiesela "nikdy mlčky nepřihlížet, jak jsou lidské bytosti vystavené utrpení a ponížení".
Vítám proto iniciativu tohoto Parlamentu mluvit o situaci v Gaze, a stejně tak vítám i výzvu obsaženou v usnesení žádat od Izraele splnění jeho povinností a zaručit tok humanitární pomoci do Gazy.
Dnes si však musíme položit také další otázky.
Nejprve bychom si měli sami položit otázku, proč vždy, při každém posunu směrem k míru, se stupňuje násilí?
Proč vždy, když se rozumné hlasy z Izraele a palestinských území snaží najít řešení, najdou se teroristické skupiny, které pozvednou zbraně proti míru?
Proč je obava z řešení spočívajícího ve dvou státech, izraelského a palestinského, žijících vedle sebe v míru, pro některé tak strašná, že raději obětují bolest a utrpení svého vlastního národa?
Neodvracejme se od přiznání, že odpovědnost za hroznou situaci lidí žijících v Gaze leží mimo jiné přímo na hnutí Hamás, které je proti dohodě, které vyzývá ke zničení legitimního člena Organizace spojených národů a které se obává míru a propaguje násilí.
V roce 2005 bylo z Gazy na Izrael vypáleno 400 raket. v roce 2006 to bylo 1 726 raket. v roce 2007 to bylo téměř tisíc raket.
Mnoho lidí zemřelo, stovky jich byly zraněny a tisíce lidí bylo evakuováno.
Jsou mezi nimi rovněž civilisté: muži, ženy i děti.
26. září odpálila Gaza 54 minometných střel na hraniční terminál Sufa.
Následující den se cílem staly hraniční přechody, o kterých hovořila komisařka - Erez a Karem Shalom.
Stali se cílem, protože pro hnutí Hamás uzavření těchto přechodů představuje splnění jejich cíle, a tím je rostoucí utrpení lidí žijících vedle území Hamásu.
To je nesprávná strategie.
Přiznejme, že v Gaze existují síly teroru a síly strachu, které se snaží profitovat z utrpení svých vlastních lidí.
(PT) Jimmy Carter řekl v jednom rozhovoru z tohoto týdne, že od prezidenta Clintona se neuskutečnily pod patronátem Spojených států amerických žádné upřímné rozhovory na téma Blízkého východu.
Očekávání od mezinárodní konference konané v listopadu jsou proto vysoká.
Očekává se, že dojde k hmatatelnému posunu a že budeme skutečně schopní předvídat časový horizont vyřešení lidského dramatu a konfliktu.
Humanitární situace v Gaze se v současnosti zhoršuje. i když před několika měsíci jsme měli skutečné otevřené vězení, které se soustavně uzavírá, je stále viditelnější každý den, když počítáme mrtvé, když vidíme hlad, strach, moc zbraní a její vliv na životy civilistů na obou stranách zdi.
Na základě Ženevské úmluvy se naléhavě vyžaduje humanitární pomoc a je nevyhnutelné, aby Izrael umožnil řízení této pomoci.
Pohyb osob a zboží se musí stát skutečností, pokud se nechceme stát svědky skutečné lidské tragédie v tomto pobřežním pásu.
Hlavními cíli, kterými bychom se měli zabývat na další mírové konferenci, je ukončit násilí a najít řešení založené na existujících usneseních, které umožní Palestincům a Izraelcům žít spolu v míru dříve, než bude příliš pozdě.
Pane předsedající, před 20 lety jsme tu měli tři dějiště násilného konfliktu, která vyvolávala celosvětové zděšení: jižní Afriku, Irsko a Blízký východ. v případě prvních dvou došlo k usmíření a politické transformaci.
Na Blízkém východě však žádného pokroku dosaženo nebylo.
Situace je pravděpodobně ještě horší.
Humanitární katastrofa v Gaze nás zavazuje konat s vědomím, že usmíření a politická transformace jsou možné, jsou potřebné a jsou účelné.
Stejně je však jasné i to, že Palestinci a Izraelci nemohou své rozdíly vyřešit sami.
Obě tyto strany se uchylují k násilí, které pouze prohlubuje bezvýchodnost této situace.
Humanitární katastrofa v Gaze představuje jeden z nejnižších bodů během 60 let nepřetržitého konfliktu na Blízkém východě.
Žádáme bezpečnost pro Izraelský stát a žádáme bezpečnost pro stát Palestina.
Dnes nemáme ani jedno.
Potřebujeme novou cestu, nový způsob.
Je zřejmé, že administrativa Spojených států má odpovědnost a schopnost uplatnit svůj rozhodující vliv na Izrael, jako například vyzvat ho, aby zrušil blokádu Gazy.
A stejně musí Evropská unie vést Palestince k tomu, aby upustili od násilí tak, aby obě strany mohly dosáhnout svých cílů bezpečné státní svrchovanosti prostřednictvím jediných dostupných účinných prostředků, a to mírových.
Toto usnesení bude postoupeno parlamentům Palestiny, Izraele, Egypta a Evropsko-středomořskému shromáždění, a náš konstruktivní příspěvek by proto mohl spočívat v podpoře a prosazování parlamentního dialogu, který by nahradil stávající válku, jejímž cílem je vyhladit nepřítele. Tu musíme zastavit, aby už nepustošila Svatou zemi.
(FI) Pane předsedající, paní komisařko, v pásmu Gazy je lidské utrpení.
Humanitární krize, která v průběhu několika posledních měsíců nesporně přerostla v katastrofu.
Už to není pouze otázka nedostatku základních potravin.
Palestinské hospodářství se zhroutilo a podnikání je těžší.
Každodenní život lidí je zničený a organizace zajišťující pomoc nemohou v oblasti působit.
Lidé, kteří tam žijí, jsou uzavření v blokádě, a jak uvedla paní komisařka, na Západním břehu se rýsují stejné problémy.
Občané Gazy jsou oběťmi nevydařené politiky každé ze stran zúčastněných v krizi.
Jedna věc je mluvit o hnutí Hamás jako o nepříteli a teroristické organizaci a něco docela jiného je vyhlásit celé pásmo Gazy za nepřátelské území.
Jedna věc je mluvit o Izraeli jako o nepříteli a něco docela jiného je odmítnout spolupráci s poskytovateli základních služeb a mezinárodními organizacemi. i když strany zúčastněné v krizi dosáhly mrtvého bodu, obě nesou odpovědnost za základní humanitární práva.
Usnesení parlamentních skupin je mimořádně přímým vyjádřením stanoviska ke krizi na Blízkém východě.
Je zbavené jakéhokoli postranního politického motivu.
Zůstala jen vážná obava Evropy o životy lidí v Gaze.
Ráda bych všem připomněla, že je to naprosto stejná obava, kterou jsme vyjadřovali začátkem tohoto roku.
Nemůžeme se postavit na některou ze stran a ukazovat prstem.
Utrpení nevinných lidí způsobuje, že touha ospravedlnit a hledat odůvodnění situace v Gaze jsou nepodstatné.
Požadujeme pouze jediné: aby nám strany zúčastněné v krizi umožnily pomáhat a aby si především pomáhaly samy, protože je to lidská krize obrovského rozměru.
Paní komisařko, doufám, že přednesete tento jeden požadavek Evropy týkající se situace v Gaze stranám zúčastněným v krizi, Arabské lize a čtyřce.
Pane předsedající, paní komisařko, dámy a pánové, rád bych poděkoval vám všem za vaše poznámky a projevy, které jsem si pozorně vyslechl.
Chápu, že nepřetržitá a trvalá podpora hospodářského rozvoje palestinských území je jedním ze základních prvků míru.
Mezi bezpečností, politickou stabilitou a hospodářstvím existuje úzká vazba.
Míru a bezpečnosti proto nedosáhneme, pokud se mírovým procesům, skutečně důvěryhodným mírovým procesům, nepoloží pevný a trvalý hospodářský základ.
Všechny tyto iniciativy odrážejí náš závazek pomáhat při zlepšování životních podmínek palestinského obyvatelstva v Zajordánsku, stejně jako v pásmu Gazy.
To jsou úlohy, které bychom chtěli uskutečnit, a jsme přesvědčeni, že konference dárcovských zemí naplánovaná na prosinec v Paříži poskytne příležitost, aby mohlo mezinárodní společenství vyjádřit svou podporu, doufáme, že praktickým způsobem, Palestinským úřadům a palestinskému lidu všeobecně.
Je podstatné, aby se mezinárodní společenství nepřestalo zabývat lidmi v pásmu Gazy a aby jejich velmi nejistá humanitární situace nebyla nadále politickým činitelem nestability, napětí a neshod.
Rád bych řekl, že Evropská unie má připravenu politickou strategii mírového procesu na Blízkém východě založenou na pevných pilířích a zásadách, a právě proto je vítaným partnerem v politickém procesu.
Zároveň máme také jednotnou politiku pomoci pro ty, kteří ji na palestinských územích nejvíce potřebují.
Myslím, že čísla, která jsem já sám uvedl a o kterých hovořila paní komisařka, to nepochybně dokazují.
Doufám, že v tomto směru budou všichni následovat příkladu Evropské unie.
členka Komise. - Pane předsedající, všichni víme, že situace v Gaze je dramatická.
Zároveň však víme, že i když přispíváme množstvím humanitární pomoci, budeme muset najít také politické řešení.
Jak jsem už dříve řekla a jak pan úřadující předseda připomněl nyní, toto mezinárodní setkání představuje velmi důležitou událost.
Všichni jsme jasně uvedli, že nemůže zůstat pouze příležitostí pro fotografy.
Musí to být podstatné setkání, na kterém, jak doufáme, se jednání a osobní rozhovory mezi předsedou vlády Olmertem a prezidentem Abbasem vtělí do podoby důležitého úvodního dokumentu, týkajícího se alespoň některých velmi obtížných otázek, protože víme, že jeho myšlenky musí dále rozvinout pracovní skupiny.
Všichni víme, že se nabízí mnoho možných alternativních řešení.
Zároveň víme, že se už dlouho nevyskytla příležitost k setkání obou stran na takovém mezinárodním shromáždění s podporou Evropské unie, USA, Ruska i Organizace spojených národů, stejně jako i Arabské ligy.
Velmi důležité je také to, že tentokrát i Američané prohlásili, že jsou připraveni přizvat takzvanou "kontrolní skupinu" Arabské ligy, včetně Sýrie a Saúdské Arábie.
Ukazuje se tu jistá možnost otevření.
Jak jsem již uvedla, současně velmi dobře víme a bylo to zřejmé také z druhého setkání Společného výboru ad hoc, že jednání nemohou mít pouze politický charakter.
Musíme učinit změnu také přímo na místě.
To je skutečně nevyhnutelné.
Zahrnuje to prosazování hospodářského rozvoje, jenž je součástí mandátu Tonyho Blaira, ve kterém ho chceme v nejvyšší možné míře podpořit. Je to totiž možnost a příležitost, které se musíme chopit.
Víme, samozřejmě, a ví to i on (vedla jsem s ním dlouhé rozhovory), že předpokladem hospodářské obnovy, jak to jasně uvedla i Světová banka, je zlepšení pohybu a přístupu, podpora soukromého sektoru v Gaze, který musí zůstat součástí tamního hospodářství, a samozřejmě podpora věcí, jako je dobré vedení.
Chceme vytvořit životaschopný Palestinský stát, ve kterém bude vše, dalo by se říci, politicky zralé.
Souhlasím, že rychlé řešení nestačí, ale zároveň je zřejmé, že nyní potřebujeme co nejrychlejší zahájení jednání a projekty, které můžeme rychle spustit. v této oblasti již probíhají přípravy, aby bylo vše připravené po mezinárodním setkání a po dárcovské konferenci nebo i během ní.
Zvažujeme projekty, které jsme mimochodem vybrali a podpořili my i Tony Blair, jako jsou například projekty na obnovu škol, prostřednictvím kterých lidé uvidí, že se něco na místě děje.
Existuje také mnoho dalších projektů, které v této chvíli studujeme ve snaze najít správné odpovědi, u kterých budeme samozřejmě potřebovat i podporu ze strany Izraele.
Je jasné, že musíme vzít v úvahu také bezpečnostní obavy Izraele. v důsledku však musíme najít politické řešení a je to prezident Abbas, který byl zvolen prezidentem všech Palestinců.
Musíme mu proto důvěřovat, pracovat s ním a podporovat ho.
Děkuji také za to, že Komise dostala velmi štědrou možnost v roce 2008, přímo získat o 10 000 EUR víc v rozpočtu na Palestince.
Rozhodně je budeme potřebovat a bude to mimořádně důležité pro naši dárcovskou konferenci.
Dovolte mi ještě říci, že to není pouze o podpoře Vánoc, jak to řekl pan Belder, ale také o podpoře nejzranitelnějších částí palestinského obyvatelstva, jejíž jednu část tvoří křesťané.
Naším kritériem je potřeba, ne náboženství, jak jsem už předtím uvedla.
Dovolte mi ještě říci, že jsme si velmi dobře vědomi toho, co mnozí z vás řekli.
Situaci jsme rozebírali.
Jedinou cestou je pokusit se přijít s politickým řešením, a přitom se zároveň snažit zmírnit utrpení v co největší možné míře.
Dostal jsem návrh usnesení předložený v souladu s čl. 103 odst.
2 jednacího řádu.
Rozprava je ukončena.
Hlasování se uskuteční zítra, 11. října 2007.
Písemná prohlášení (článek 142)
písemně. - Připojuji se k ostatním v rámci výzvy Izraeli, aby splnil svoje závazky podle Ženevské úmluvy a zaručil tok humanitární pomoci, humanitární podpory a základních služeb, jako jsou elektřina a palivo, do pásma Gazy.
Izrael musí zrušit blokádu pásma Gazy a zajistit pohyb osob a zboží v Rafahu v souladu s Dohodou o pohybu a přístupu a Misí EU pro pomoc na hranicích, stejně i pohyb zboží v Karni.
Všechny orgány Unie včetně Rady, vysokého zástupce pro společnou zahraniční a bezpečnostní politiku a Komise se musí postavit čelem a chopit se své odpovědnosti za realizaci této Dohody.
Závěrem chci zopakovat výzvu Izraeli k zajištění toku finančních prostředků do pásma Gazy, který je přerušený od 25. září 2007, protože nedostatečný přístup k finančním prostředkům má vážný negativní vliv na hospodářský, sociální a každodenní život palestinského národa.
Námořní politika Evropské unie
Dalším bodem je rozprava o sdělení Komise související s námořní politikou pro Evropskou unii.
člen Komise. - Vážený pane předsedající, dnešní den je pozoruhodný.
Přesně před 500 lety německý kartograf Martin Waldseemüller vytvořil svou pozoruhodnou jedinečnou vizi odvážného nového světa, ve kterém byla Evropa propojená s Afrikou, Asií a Amerikou svými oceány a moři.
10. říjen je dnem, kdy portugalský král pověřil Bartolomeua Diase, aby nalezl obchodní trasu vedoucí do Asie, a ve Spojených státech dnes oslavují Kolumbův objev nového světa.
Je to tedy den, kdy stojí za to si připomenout námořní svět.
Za sebe mohu říci, že jsem hrdý, že jsem sem do tohoto Parlamentu dnes mohl přijít a promluvit o nové a vzrušující námořní budoucnosti Evropy.
Je to budoucnost, která staví na silném námořním dědictví, které Evropa zdědila z minulosti, která však zároveň hledí strategicky vpřed na možnosti, jak rozvinout blaho a prosperitu Evropy úzce závislé na mořích a oceánech.
Komise dnes navrhla integrovanou námořní politiku Unie na základě své vlastní zřetelné vize týkající se oceánů a moří.
Za prvé během své 50leté existence dnes Evropská unie výslovně uznala, že v oblasti moří a oceánů potřebujeme jednotný přístup.
Tento radikální posun má svůj původ v přesvědčivém argumentu, že námořní dimenze je dnes přítomná prakticky v každém větším problému, který se dnes týká Evropy - energie, změna klimatu, inovace, mezinárodní konkurenceschopnost, tvorba pracovních míst, ochrana životního prostředí, obchod, doprava a podobně.
Ať se podíváme na kterýkoli sektor, uvidíme silné propojení mezi ním a námořním odvětvím.
Bylo by nerozumné, a dokonce i krátkozraké, pokud by Evropská unie řídila tyto oblasti politik bez zohlednění jejich překrývání s námořními záležitostmi.
Potřebujeme jednotnou vizi, která umožní tvorbu politik soudržným a všezahrnujícím způsobem tak, aby se v nejvyšší možné míře zvýšil potenciál těchto intenzivních a komplexních vzájemných vztahů.
V době, kdy diskuse o globálním oteplování, globalizaci a konkurenceschopnosti EU získaly novou naléhavost, jen stěží může někdo ignorovat nepopiratelnou potřebu námořní strategie, která přímo zasahuje do těchto otázek.
Těší mě, že dnes můžeme oznámit, že kolegium komisařů podpořilo dokument o integrované politice, který přinese přesně to, co Evropské unii dodnes chybělo: skutečnou, jednotnou vizi týkající se oceánů a moří.
Nejde přitom pouze o problematiku rybolovu nebo lodní dopravy, či obchodu nebo regionálního rozvoje, či výzkumu nebo zaměstnanosti, či životního prostředí nebo vztahu ke třetím zemím.
Je to politika, která zahrnuje, která spojuje všechny tyto síly dohromady a řeší je jako vzájemný celek.
Je to politika, která bude čerpat a ze které budou čerpat ostatní politiky Společenství.
Na dnešním ranním setkání kolegů jsme přijali balík dokumentů.
Tento balík tvoří tři klíčové složky.
První je sdělení, které poskytuje podrobnosti o zmíněné integrované námořní politice pro Evropskou unii.
Doplňuje je akční plán, který vytyčuje první kroky směřující k realizaci politiky.
Potom následuje sdělení, které stanovuje závěry dosažené na základě rozsáhlých a velmi úspěšných veřejných konzultací, které se konaly v průběhu jednoho roku.
Věřím, že rychle rozpoznáte podstatné prvky balíku, protože do značné míry odrážejí priority, které jste sami formulovali.
Dovolte mi, abych připomněl pouze toto: nasazení sil Evropy v boji proti změně klimatu prostřednictvím výzkumu a inovací, prostřednictvím inteligentnějšího plánování s ohledem na zranitelná pobřeží a převzetím vůdčí úlohy v mezinárodních jednáních; evropská strategie námořního výzkumu a závazek excelence v oblasti technologií námořního výzkumu a inovací, pomocí nichž se budou plnit lisabonské cíle růstu a tvorby nových pracovních míst a v plné míře se využijí příležitosti, které nabízejí nové technologie; lepší regulace námořní dopravy, která pomůže vytvoření skutečného, bezbariérového evropského prostoru pro námořní dopravu na vnitřním trhu a podpoří evropský vnější obchod v současné éře globalizace; respekt vůči rozhodující úloze ve směřování hospodářského růstu a přezkoumání, jak může financování ze strany EU posílit udržitelný růst a podpořit prosperitu v odlehlých a znevýhodněných oblastech; zajištění toho, aby všechny formy rozvoje braly ohled na vliv na životní prostředí prostřednictvím rozvoje lodní dopravy, která je vnímavá vůči životnímu prostředí, snižováním rizik znečištění a podporou rybolovu založeného na ekosystémech; lepší využívání nástrojů plánování, datových sítí a horizontální koordinace s cílem podpořit rozhodování o námořním prostoru a pobřežních oblastech a zajistit mezinárodní dodržování pravidel; podpora námořních seskupení a regionálních center námořní dokonalosti, které zvýší konkurenceschopnost Evropy.
Zejména to pomůže malým podnikům, které tvoří důležitou součást technologicky vyspělého námořního průmyslu Evropy.
Pomůže to realizovat obrovský potenciál růstu pobřežní a námořní turistiky a stane se to dalším prvkem zlepšení atraktivity profesionálního růstu v oblasti námořnictví.
Komise dnes přijala také sdělení zaměřené na posílení atraktivity profesionálního růstu v oblasti námořnictví, a to tím, že iniciovala posouzení výjimek, které se vztahují na námořníky a rybáře na základě různých částí pracovně právních předpisů Evropské unie.
Tato oblast je citlivou a způsobuje velké obavy řadě zúčastněných stran.
Dnes byl zveřejněn také základní dokument o důležitých propojeních mezi energetickou a námořní politikou Evropské unie.
Všichni víme, že před námi stojí obrovské výzvy.
Pokud je chceme řešit, potřebujeme konkrétní návrhy - návrhy, které jsou dostatečně ambiciózní, aby dokázaly čelit výzvám. v minulých stoletích otevíraly moře a oceány Evropě nové a fantastické příležitosti.
Nyní, na začátku 21. Století, doufáme, že objevíme vlastní moderní nový svět příležitostí.
Věřím, že jsme skutečně na počátku něčeho nového. a rovněž věřím, že pokud uvedeme do pohybu opatření, o kterých podrobně hovoří dnes přijatý balík, vypravíme Evropu na cestu k objevení těchto příležitostí novým způsobem.
Jak říká přísloví: "Kdo nic neriskuje, nic nezíská". Je sice pravdivé a jistě je součástí inspirace, která nás žene vpřed, je však také třeba říci, že stejně jako objevitelské výpravy v minulosti, i dnešní riziko má svou cenu.
V roce 2008 proběhne první fáze charakterizovaná sérií přípravných opatření. Ta budou vyžadovat zapojení od ostatních partnerů a s vaší podporou budeme muset zajistit potřebné financování.
Tato opatření přímo navazují na myšlenky načrtnuté ve vaší zprávě ze dne 12. července, ve které jste těmto opatřením k mé velké radosti projevili jednoznačnou podporu.
Existuje mnoho dalších podpůrných opatření, která už výrazně pokročila a mezi kterými je sdělení ze dne 17. října o přístavní politice, sdělení o nezákonném, neohlášeném a neregulovaném rybolovu a třetí sdělení se týká udržitelného turismu.
Později budou následovat opatření týkající se námořních seskupení a námořní dopravy.
Doplnění všech opatření bude předmětem diskuse dne 22. října v Lisabonu, které se zúčastní ministři 27 států zodpovědní za námořní záležitosti, mezi nimiž budou i ministři dopravy, rybolovu, životního prostředí a obrany.
Tato diskuse poskytne podklady pro další jednání, které se uskuteční na prosincovém zasedání Evropské rady a jehož cílem bude schválení této politiky.
Dnešek tedy není koncem cesty, ani jejím začátkem.
Je to však výrazný milník označující rozhodující posun od období úvah do období, které jste vy v Parlamentu od nás žádali a na které se my v Komisi těšíme: období činů.
Evropský parlament byl v tomto procesu klíčovým hráčem a poskytl nám neocenitelnou zpětnou vazbu.
Proto bych rád znovu zopakoval svůj dík Parlamentu obecně, stejně jako zpravodajům a poslancům, kteří projevili mimořádný zájem o tento projekt.
Velmi mě těšilo účastnit se mnohých slyšení a schůzí, které se v Parlamentu uskutečnily.
Upřímně se těším na pokračování tohoto dialogu.
Parlament zůstane centrální postavou v rozvoji této politiky.
Komise si nemůže, ani nechce přivlastňovat úspěchy námořní politiky.
Její úspěch závisí na zachování společného přístupu.
Doufám, že můžeme počítat s vaší pokračující spoluprací.
Jak jsem již řekl v úvodu svého prohlášení, dnešek stojí skutečně za povšimnutí.
Vypluli jsme na nové a vzrušující dobrodružství.
Věříme a spoléháme, že toto dobrodružství přinese Evropě zvýšenou a udržitelnou prosperitu.
Před sebou máme oceán příležitostí.
(DE) Vážený pane předsedající, pane komisaři, chtěl bych pronést omluvu jménem zpravodaje Parlamentu pro Zelenou knihu o námořní politice, pana Williho Piecyka.
Dnes se nemohl dostavit a já mám odevzdat jeho přání všeho dobrého.
Rád bych vyjádřil uznání - jsem členem Výboru pro životní prostředí - ohledně dopravních spojení pro lodě na pevnině.
Toto spojení bylo zahrnuto, a pokud lze vyslovit takové stanovisko, je to velmi dobré pro kvalitu ovzduší v Evropě, stejně jako z pohledu snížení emisí CO2. v Zelené knize o námořní politice se mluví rovněž o tom, že by se lodě měly zahrnout do systému obchodování s emisemi.
Jsme teprve ve fázi prvního čtení týkajícího se zahrnutí letecké dopravy do obchodování s emisemi.
Kjótský protokol neobsahuje žádná ustanovení ani pro leteckou dopravu, a proto vzniká velmi praktická otázka: kdy chce Komise předložit návrh na zahrnutí námořní dopravy do systému obchodování s emisemi?
Paní předsedající, dovolte mi, abych při příležitosti tohoto sdělení Komise o námořní politice pro EU připomněl Parlamentu pokračující embargo, které před několika lety zavedlo Turecko na celou lodní dopravu, která je spojená s Kyperskou republikou.
Toto embargo způsobuje významné škody průmyslu lodní dopravy nejen na Kypru, ale také v EU všeobecně...
(Připomínky z pléna)
Mluvím anglicky.
Bylo by opravdu zajímavé, kdybychom měli tlumočení z angličtiny do angličtiny.
Mluvil jsem o embargu, které Turecko uvalilo na Kypr už před několika lety, a o tom, že způsobuje mimořádné škody nejen Kypru, který je členským státem, ale také celé EU obecně.
Dovolte mi znovu požádat Komisi, aby znásobila úsilí a přesvědčila tureckou vládu, aby zvážila své rozhodnutí nadále zachovávat toto nespravedlivé a zbytečné embargo na lodní dopravu jednoho z členských států EU.
Chápu, že musíme být vůči Turecku mírní, hodně mírní, ale naše trpělivost je u konce.
Ostatně jakou námořní politiku můžeme mít, pokud lodě jednoho členského státu nemohou používat přístavy na námořní trase jiného kandidátského členského státu?
Pane komisaři, můžete nás ujistit, že se této věci budete naléhavě a vážně věnovat?
Paní předsedající, rád bych poblahopřál panu komisaři Borgovi k jeho otevřenému a vizionářskému akčnímu plánu zabývajícímu se zejména otázkami rybolovu, které mě zajímají: integrovaná síť námořního dohledu, která je podle mě zcela nevyhnutelná, pokud chceme zlepšit bezpečnost a odstranit nezákonný, neregulovaný a neohlášený rybolov; plán na zastavení používání vlečných sítí na lov u dna na otevřeném moři; plán na zlepšení podmínek lidí pracujících v rybářském průmyslu, který je jedním z nejnebezpečnějších a nejméně placených v EU; zlepšená spolupráce mezi pobřežní stráží; odstranění odpadu z výlovu a podpora akvakultury, která poskytuje 65 000 pracovních míst na plný úvazek v rámci EU - toto všechno je ohromné.
Především se mi líbí myšlenka plánu směrem k plánování námořního prostoru. Moje otázka se týká této konkrétní oblasti.
Kdo to zaplatí?
Některé členské státy to už udělaly.
Už mají územní plány svých námořních oblastí.
Myslím, že v budoucnu budou tyto plány námořního prostoru mít obchodní hodnotu.
Kdo za ně bude do té doby platit?
člen Komise. - Paní předsedající, přejdu k otázce, kterou položil ctihodný poslanec, pan Groote, a která se týká emisí CO2: rád bych zdůraznil, že emise pocházející z plavidel v námořní dopravě jsou v absolutních číslech nižší než v ostatních kategoriích, jako například v letecké nebo dokonce silniční dopravě.
Na druhé straně však, pokud vezmeme v úvahu jednotlivá čísla, je pravda, že emise CO2 pocházející z jednotlivých plavidel jsou značné.
Pokud chceme maximalizovat potenciál růstu námořní dopravy, má smysl konat a podpořit průmysl námořní dopravy, aby provedl potřebné kroky s cílem snížení emisí CO2. Není totiž pochyb, že námořní doprava má obrovský potenciál růstu, ale ten musíme uskutečnit ve spojení se snížením emisí CO2.
Pouze tak dosáhneme toho, že námořní doprava se bude spotřebitelům jevit ještě příznivěji.
Důležité je přitom zdůraznit skutečnost, že vzhledem k tomu, že hovoříme o celosvětovém průmyslu, iniciativy by se měly uskutečnit v prvé řadě na mezinárodním fóru.
Proto by se mělo vytvořit mezinárodní úsilí, ve kterém by Evropská unie měla být připravena na převzetí vůdčí úlohy v rámci Mezinárodní námořní organizace, s cílem stanovit normy v oblasti emisí CO2.
Pokud by nedošlo k pokroku, Komise by zvážila jiné možnosti na dosažení účinného snižování emisí CO2.
Je dobré připomenout rovněž skutečnost, že v některých případech v důsledku jistých nesrovnalostí vedou některé pobídky v podstatě ke zvyšování emisí CO2.
Při kotvení se například uplatňuje zdaňování za použití elektřiny v přístavu. Řada plavidel proto nechá běžet své motory, aby ušetřila náklady, protože na palivo platí výjimka z cla.
Pokud by existovalo opatření na odstranění tohoto rozporu, plavidla by to vedlo k využívání elektrické energie v síti.
Pokud jde o otázku pana Matsakise týkající se embarga Turecka na Kypr, v první řadě bych rád zdůraznil skutečnost, že ve vztahu k jednáním o přistoupení Turecka ještě nebyly jedna nebo dvě kapitoly otevřené, a ty nebudou otevřené, dokud Turecko nepřistoupí na nápravu, a ta souvisí s dopravou a rybolovem, což spadá do mé kompetence.
Proto děláme vše, co můžeme, abychom Turecko přesvědčili, aby opětovně zvážilo svou pozici.
Zabýváme se tím pochopitelně proto, abychom nalezli způsob, jak co nejblíže spolupracovat s Tureckem, s cílem, aby Turecko uplatnilo acquis Společenství v případě takových podobných opatření, a rovněž v rámci přípravy na jeho možné přistoupení.
Rád bych se také vyjádřil k otázce pana Stevensona týkající se územního plánování, a kdo za něj zaplatí. Nenavrhuji, aby územní plánování plošně řešilo Společenství, ale aby bylo odpovědností a úkolem členských států.
Rádi bychom však i u ostatních členských států, které ještě systém územního plánování nepřijaly, viděli jeho zavedení podobně, jak to už učinily ostatní členské státy a abychom je v tom podpořili.
Můžeme uvést příklady územního plánování, které některé členské státy zavedly, jako příklady postupu pro ostatní členské státy.
Pokoušíme se o to, aby v opatřeních týkajících se územního plánování zavedeného v různých členských státech byla určitá shoda a abychom nakonec neměli režimy, které se budou navzájem podstatně lišit.
Budeme podporovat tvorbu systémů územního plánování, budeme pomáhat při tvorbě potřebných nástrojů s cílem účinnějšího fungování územního plánování a pokusíme se stanovit vodítka s cílem vytvořit společný model územního plánování, konečná odpovědnost při zavádění územního plánu ve vztahu k vlastním vodám je však úkolem členských států.
(FR) Paní předsedající, pane komisaři, dámy a pánové, mohu pouze bezvýhradně uvítat vůli Evropské komise spojit sektorové politiky, které byly předtím oddělené a někdy značně nesouvislé, do jedné integrované politiky.
Vítám důraz kladený na udržitelné využívání zdrojů, vůli rozvinout námořní poznatky, podporovat udržitelnou zaměstnanost a maximalizovat kvalitu života pobřežních společenství.
To vše má správný směr.
Budoucí námořní politika by měla učinit víc pro integraci specifických vlastností nejvzdálenějších regionů a jejich přínosu.
Nejvzdálenější regiony mají výhody z chráněných zásob ryb.
To je třeba vzít v úvahu.
Tyto regiony by se však především mohly stát skutečnou laboratoří a fantastickým místem pro zkoušení a vývoj námořních obnovitelných energií.
Plánuje Komise maximálně využit mimořádná území, která nabízejí nejvzdálenější regiony a která dotvářejí Evropskou unii?
(PT) Pane komisaři, srdečně blahopřeji, protože tento dokument skutečně dosáhl harmonizace. a právě to potřebujeme v případě dvou hlavních problémů rybolovu.
Na jedné straně je tu potřeba zajistit pracovní podmínky rybářů a na straně druhé je třeba harmonizovat rybolov pomocí řízení založeného na ekosystémech.
Zatím bych se rád zeptal pana komisaře, zda může potvrdit zprávu uveřejněnou v novinách Financial Times. Podle ní studie objednaná Generálním ředitelstvím pro rybolov nekompromisně kritizovala účinky mikro-řízení ekosystémů z Bruselu, přičemž přinesla katastrofický přehled společné politiky rybolovu za posledních dvacet pět let a konstatovala, že rybolov podléhající společné politice rybolovu má mnohem vyšší míru nadměrného rybolovu než je její celosvětový průměr.
Existuje tato zpráva, bude předložená Výboru Evropského parlamentu pro rybolov, a co si pan komisař o této kritice myslí?
(FR) Paní předsedající, i já se přidám k blahopřání panu komisaři Borgovi za práci, kterou vykonal.
Zakončil s "vírou a důvěrou", díky čemu jsem si okamžitě vybavil slova "věřit a mít odvahu", což bylo kdysi krásné motto.
Věř a měj odvahu!
Vy jste ji měl.
Myslím, že představa, kterou jste mimořádně jasně rozpracoval ve sdělení, které před námi leží, je zřetelným krokem správným směrem.
Rád bych položil jednu otázku týkající se obav - a je jich několik - o odvětví rybolovu v této věci.
Zavedení integrovaného řízení pobřežních zón samozřejmě vyčerpá určité prostředky z Evropského fondu pro rybolov.
Obava se týká toho, že tento Evropský fond, na jehož nepřiměřenost již zaznělo mnoho stížností, je jediným používaným fondem.
Rád bych požádal pana komisaře, aby nás v této věci ujistil a potvrdil, že strukturální fondy a fondy potřebné na rozvoj a ochranu životního prostředí se budou na realizaci této politiky rovněž podílet.
člen Komise. - Paní předsedající, v první řadě se vyjádřím k otázce, kterou položila paní Sudreová o nejvzdálenějších regionech: není pochyb o tom, že v rámci námořní politiky nehodláme formulovat žádnou univerzální, pro všechny stejnou politiku. Myslím, že je to zřejmé i z modré knihy, kterou jsme právě přijali, stejně jako i z akčního plánu.
Je třeba zohlednit především specifika vzdálených a nejvzdálenějších regionů.
Druhou stranou mince je, že tato velká vzdálenost nabízí Evropské unii obrovské výhody.
Dává nám přístup k ostatním oceánům, ke kterým bychom jinak neměli přímý přístup.
Jako jeden z příkladů si vezměme rybolov. Prostřednictvím nejvzdálenějších regionů v Indickém oceánu, jako například La Réunion, máme přímé slovo v regionálních organizacích zaměřených na rybolov, které už existují, i v těch, které se snažíme v případě daného moře podporovat.
Skutečně bych tedy povzbudil myšlenku, abychom se zaměřili na specifika nejvzdálenějších regionů.
Musíme dohlédnout na to, abychom zároveň maximalizovali výhody, z nichž mohou tyto nejvzdálenější regiony těžit. a samozřejmě, pokud je použijeme jako laboratoře například pro vývoj obnovitelných energií, měli bychom také podpořit to, aby se jejich zranitelnost žádným způsobem nezhoršila.
Pokud jde o otázku pana Casaca o přístupu založeném na ekosystémech, v první řadě bych rád řekl, ano, Generální ředitelství pro rybolov a námořní záležitosti si nechalo vypracovat odbornou studii.
Jde o běžný pravidelný postup, který využíváme, s cílem zjistit, jak fungovala společná politika pro rybolov, s jakými možnými nástrahami jsme se setkali, tak, abychom se na jeho základě poučili z minulých zkušeností a pokusili se věci zlepšit.
Za prvé, nevidím problém v tom, abychom tuto studii zpřístupnili Výboru pro rybolov.
Víme, že je velmi kritická, ale přijímáme tuto kritiku, protože se snažíme realizovat reformy z roku 2002 v oblasti společné politiky rybolovu. v roce 2007 se stále nacházíme na počátku skutečné realizace reforem z roku 2002 a posouváme se směrem k víceletým plánům řízení a obnovy, směrem k řízení rybolovu, které bude více založené na ekosystému.
Zdědili jsme mnoho let řízení rybolovu, do kterého vstoupil vědecký pokrok, došlo k obrovskému nárůstu počtu plavidel, která přesáhla všechny kapacitní limity, což abych tak řekl, se neslučuje s tím, co lze udržet.
Musíme dohlédnut na to, abychom situaci napravili a zajistili systém udržitelných oblastí pro rybolov, přičemž doufám, že opatření a iniciativy získají plnou podporu Parlamentu: jako například politika týkající se odpadu z výlovů, opatření a iniciativy s ohledem na víceleté řízení rybolovu, řízení rybolovu prostřednictvím uzavřenějších oblastí a uzavřených sezón - toto vše jsou opatření, která velmi výrazně směřují k přístupu k rybolovu založenému na ekosystémech a maximálním udržitelném výnosu.
Prvním příkladem plánu řízení na základě maximálních udržitelných výnosů je plán řízení lovu platýsa obecného a mořského jazyka, který Rada přijala teprve v červnu loňského roku.
Doufáme tedy, že budeme nadále pokračovat tímto směrem a znovu dosáhneme správného řízení rybolovu na základě přístupu zohledňujícího ekosystém.
K otázce pana Morillona bych rád v první řadě řekl, že ho mohu ujistit, že integrovaný přístup k námořním záležitostem nebude financovaný z Evropského fondu pro rybolov.
Evropský fond pro rybolov na léta 2007 - 2013 je už přidělený.
Vnitrostátní strategické plány a operační programy jsme dostali prakticky od všech členských států. Přezkoumáváme je a zjevně směrují k rybolovu a akvakultuře.
V případě námořních záležitostí je však třeba se zaměřit na jiné zdroje financování.
Řekl bych, že nejlogičtějším zdrojem financování by mohly být strukturální nebo regionální fondy, vždyť přece pobřežní oblasti jsou také regiony Evropské unie.
Proto je třeba více se soustředit na specifické potřeby pobřežních oblastí a okolních moří, protože pouze tímto způsobem je možné přesměrovat financování iniciativ a projektů podle potřeby, což bude velmi výrazně směřovat k vytvoření správních nástrojů na řízení integrované námořní politiky.
(PT) Rád bych přidal své blahopřání k těm, která tu už zazněla, panu komisaři k jeho dnešnímu představení dokumentu o akčním plánu rozvoje námořní politiky pro EU. Rád bych řekl, že dnes představený dokument obsahuje sérii iniciativ, které stojí za zmínku včetně návrhu evropské strategie námořního výzkumu, podpory integrovaného přístupu k národním námořním politikám, i doporoučení, aby Evropa působila jako síť na úrovni námořního dohledu, stejně jako návrh na vytvoření víceodvětvových námořních seskupení s příslušnou finanční úpravou na evropské úrovni, samozřejmě, kromě mnoha dalších věcí.
Závěrem bych v této veřejné rozpravě rád položil panu komisaři tyto otázky: velkou část představeného akčního plánu zrealizuje a podpoří samotná Komise, patrně však nebude mít podporu Rady a členských států.
Od komisaře jsme slyšeli, že je důležité získat tuto podporu na prosincové schůzi Evropského parlamentu.
Otázka tedy zní takto: věříte, že získáte skutečnou podporu, která posune tuto strategii mezi přední priority Unie a udrží ji tam, nebo je tato podpora výlučně formální věcí?
Rád bych ukončil touto svou druhou otázkou: jak se dá zajistit, aby byla výsledkem Evropské námořní strategie větší spolupráce a koordinace bez toho, aby sklouzla do komunitarizace námořní politiky, především vnitrostátních námořních zdrojů?
(EL) Vážená paní předsedající, ve svém sdělení o budoucí společné námořní politice pro EU Komise zaujímá stále stejný postoj proti pracovníkům.
Obsahuje nová opatření na posílení konkurenceschopnosti a zvýšení zisků velkých námořních obchodních skupin, což svědčí o intenzitě útoku na pracovníky.
Hlavními cíli těchto opatření jsou: zvýšení rychlosti, s níž se plavidla a kapitál koncentrují v rukou velkých námořních obchodních skupin, úplná liberalizace námořní dopravy a souvisejících služeb, předpoklad strategické úlohy orgánů EU tak, aby mohly v plné míře vyjadřovat zájmy kapitálu v mezinárodních organizacích, povrchní změny v zaměstnaneckých vztazích, znehodnocení a privatizace námořního vzdělání s cílem vytvořit lacinou pracovní sílu, uvalení vícerých poplatků na přístavní pracovníky, byrokratické směrnice a právní předpisy, které nezlepšují bezpečnostní podmínky na plavidlech ani ochranu lidského života na moři.
Pane komisaři, očekává se mezinárodní dohoda o kodifikaci právních předpisů týkajících se námořních pracovníků.
Jaké stanovisko v této věci zastává Komise?
Jaká opatření plánuje přijmout - už končím, paní předsedkyně -, pokud jde o situaci, která pravděpodobně nespadá pod vaši výlučnou odpovědnost, tj. zasahování monopolních skupin a jednotlivců působících v oblasti cestovního ruchu na pobřeží členských států?
Paní předsedající, pan komisař uvedl několik námořně-historických skutečností, proto bych rád učinil totéž.
Většina lidí zná refrén písně "Vládni Británie", lidé si někdy zcela pletou jedno slovo.
Správná verze není "Vládni Británie, Británie vládne vlnám", ale "Vládni Británie, Británie, vládni vlnám".
Slovo "vládne" činí toto prohlášení nabubřelým.
Správné slovo "vládni" je pobídkou a varováním.
Smyslem je, že Británie musí vládnout vlnám, aby si zachovala svou svobodu a nezávislost.
Nyní Britové nevládnou dokonce ani sami sobě, protože víc než 80 % našich zákonů tvoří Evropská unie.
Společná politika rybolovu zničila rybářský průmysl Británie a způsobila v britských vodách ekologickou katastrofu.
Když zvážíme tyto skutečnosti, proč bychom si měli myslet, že námořní politika EU bude menším zlem jak společná politika rybolovu?
Mezi poslanci je značný zájem o další otázky a domnívám se, že tuto důležitou rozpravu bychom měli využít v plné míře.
Pane komisaři, chci vás požádat, zda byste mohl stručně odpovědět, abychom mohli dát prostor dalším poslancům a poté rozpravu skončit.
člen Komise. - Paní předsedající, pokud jde o otázku pana Queiróa, dovolte mi zdůraznit skutečnost, že očekáváme zásadní zprávu.
22. října se uskuteční neformální ministerské setkání, na kterém chceme získat stanovisko všech členských států k balíku, který navrhujeme.
Doufám, že Evropská rada tento balík v prosinci podpoří.
Je to první fáze.
Musíme však dávat pozor, abychom nepřekročili to, čeho se dá dosáhnout v krátkém časovém horizontu.
Pokud budeme úspěšní a pokud první závazné iniciativy budou úspěšné, můžeme se obrátit na členské státy a zjistit, zda existuje vůle pokračovat dále směrem k větší integraci námořních záležitostí.
Je však důležité zdůraznit, že tato politika není postavená na legislativním přístupu, ale na tvorbě podnětů, na podpoře a tvorbě potřebných nástrojů s cílem zajistit větší koordinaci, větší spolupráci a větší zapojení zúčastněných stran.
Pokud se podíváme na akční plán, uvidíte, že základním principem je vytvoření určitých průřezových sektorových nástrojů, které jsou potřebné na rozvoj integrovaného přístupu k námořním záležitostem, a také to, abychom se začali na sektorové opatření dívat více celostně a zohlednili, jaký vliv by například mělo, pokud by se rozhodnutí o rybolovu uskutečnila také v ostatních odvětvích, a naopak.
Pokud jde o druhou otázku, rád bych zdůraznil, že s ohledem na námořní politiku jsme dnes přijali také sdělení od komisaře Špidly. To otevírá diskusi o výjimkách, které mají pracovníci v námořním odvětví, tedy v námořní dopravě a v rybolovu, oproti běžným pracovně právním předpisům.
Musíme to prozkoumat a zjistit, zda existuje možnost zmírnění těchto rozporů, aby se rozdíly mezi pracovníky na zemi a na moři zmenšily, avšak bez toho, abychom vytvářeli problémy v oblasti konkurenceschopnosti, i s ohledem na to, že jde o mezinárodní odvětví.
Musíme proto jednat po dohodě s provozovateli, abychom je motivovali a předešli rozporům mezi pracovníky na zemi a na moři.
Pokud jde o otázku pana Battena, rád bych řekl, že námořní politika, integrovaný přístup k námořním záležitostem nejsou ze strany Evropské unie objevováním kola.
Je to něco, co už učinily země jako Spojené státy, Kanada, Austrálie a nyní i Japonsko a my určitým způsobem zaostáváme.
Musíme zvýšit rychlost, abychom se v oblasti námořních záležitostí vyrovnali svým zahraničním partnerům.
Pane Battene, dovolte mi připomenout, že problémy týkající se Spojeného království a rybolovu začaly před zavedením společné politiky rybolovu.
Všichni si pamatujeme události jako války o tresky mezi Spojeným královstvím a Islandem, k nimž došlo před zavedením společné politiky rybolovu.
Mluvíme o problému nadměrného rybolovu a práv na rybolov, která už existovala a která se snažíme napravit prostřednictvím racionálnějšího přístupu k řízení rybolovu na základě reformované společné politiky rybolovu.
Vážená paní předsedající, přidávám se k blahopřáním komisaři Borgovi k tomuto velmi důležitému dokumentu o integrované politice.
Souhlasím s tím, co dnes řekl pan předseda Barroso: že velká část naší budoucnosti leží v nevyužitém potenciálu oceánů a moří a že tato politika zabezpečí růst a vytvoří pracovní místa.
Musíme využít všech příležitostí, které nám moře a oceány nabízejí, a přitom stále jednat způsobem, který zajistí udržitelnost.
Pane komisaři Borgu, v plné míře podporuji Vaši práci v oblasti mořské vědecké technologie a inovace i Váš závazek vůči Prohlášení z Aberdeenu.
Ráda bych potvrdila, že Irsko se chce podílet na formování této politiky, hlavně prostřednictvím Irského námořního ústavu.
Vítám Vaše sdělení o balíku dokumentů, které mají být zavedeny během mandátu této Komise. Zajímalo by mě však, vzhledem k tomu, že vám zůstávají jen dva roky, zda se nejedná spíše o naději než očekávání, že dokážete uvést do života celý soupis konkrétních opatření?
Dnešní vystoupení pana komisaře Špidly o přezkoumání výjimek v oblasti pracovního práva v námořním odvětví a zpráva pana komisaře Piebalga o vzájemném propojení mezi energetickou politikou EU a novou integrovanou námořní politikou jsou velmi dobrým začátkem. Kolik však dalších bodů v balíku, který jste dnes oznámili, bude vyžadovat samostatné legislativní návrhy?
(RO) i já chci poblahopřát panu komisaři k integrovanému přístupu.
Ráda bych upozornila na skutečnost, že po vstupu Rumunska a Bulharska do Evropské unie tvoří nyní její hranici Černé moře, tedy nové moře. Proto je pro nás důležité, abychom podpořili společnou námořní politiku v této oblasti.
Chtěla bych, aby byly chráněny také oblasti delt a ústí a aby se staly součástí společné námořní politiky. Také bych chtěla, aby byla opatření na boj proti znečisťování moře rozšířená na vnitrozemské vody, které vytékají do moří a oceánů, i na průmyslové oblasti podél pobřeží.
Domnívám se, že sdělení pana komisaře je důležité, pokud jde o pracovní podmínky námořníků a těch, kteří pracují v loděnicích. Stejně tak považuji za důležité maximalizovat finanční podporu na rozvoj infrastruktur a činností v pobřežních oblastech.
(ES) Vážená paní předsedající, v první řadě bych chtěl vyjádřit své nesouhlasné stanovisko ke způsobu, jakým se dnes vede rozprava v Parlamentu.
Jako první poslanec EP jsem dnes zvedl ruku a požádal o prostor, ale prostor jsem dostal až jako poslední nebo mezi posledními, přičemž mohu mluvit maximálně jednu minutu.
I navzdory tomu chci poblahopřát panu komisaři a Komisi k tomuto sdělení, stejně jako k jeho celoroční práci, během které hovořil se zúčastněnými stranami, pokoušel se vypracovat integrovanou námořní politiku pro celou Evropskou unii, přičemž zohledňoval význam námořního životního prostředí a útoků, kterým je soustavně vystaveno v důsledku lidské činnosti.
Z tohoto pohledu bych se chtěl pana komisaře zeptat, zda se v politice Společenství bude zohledňovat také vojenské odvětví, jehož činnost někdy zasahuje do námořního životního prostředí a ovlivňuje jej, s cílem zabránit zásahům do životního prostředí.
Kromě toho dochází k nekontrolovanému vypouštění odpadu, které stále probíhá.
Kdy budou zavedeny černé skříňky, které budou monitorovat veškerý pohyb tekutin ve spodní části lodě a tekutin v nádržích plavidel?
Pane Ortuondo, nebyla jsem tu na začátku této rozpravy a nemám informace o pořadí, v němž se kdo hlásil.
(FI) Vážená paní předsedající, námořní politika EU patří mezi nejdůležitější iniciativy, kterou si současná Komise zapamatuje zejména proto, pokud dokáže využít rozšíření a jistý politický vliv, který jsme získali rozšířením, na záchranu našeho námořního životního prostředí.
Vyzývám nyní Komisi, aby podnikla výjimečná opatření na záchranu jednoho z velmi výjimečných moří EU, Baltského moře.
Chtěla bych se zeptat: mohla by se Komise dívat na Baltské moře nejen jako na ekologickou výzvu, ale i jako na výzvu politickou?
Pokud by se podařilo toto umírající moře zachránit, veřejnosti bychom ukázali, že Unie poskytuje skutečné výhody a že společně máme silnější pozici pro záchranu našeho životního prostředí než sami.
člen Komise. - Paní předsedající, v první řadě se vyjádřím k otázce pani Doyleové: ano, rád bych zopakoval, že jsme dostali významnou podporu od vědecké obce.
Prohlášení z Aberdeenu bylo uvítáno a samotné Irsko vyjádřilo mimořádnou podporu. k uvedené připomínce bych rád zdůraznil, že toto není moje iniciativa: je to rozhodnutí Komise, které bylo přijato, a bez ohledu na zúčastněné osoby bude jistě pokračovat.
Pokud se nám během prvních dvou let podaří zaznamenat pokrok, jsem si jist, že nová Komise bude ochotně v úspěšném jednání pokračovat.
Je to tedy rozhodující dvouleté období, během kterého potřebujeme zjistit, zda první semínka budoucí námořní politiky skutečně začnou růst.
Tím můžeme zaručit, že budoucí Komise s podporou Evropského parlamentu, s podporou Výboru pro regiony, a jsem si jist, že i s podporou Rady ministrů, budou tuto námořní politiku uskutečňovat.
Pokud jde o druhou otázku týkající se vnitrozemských vodních cest, není pochyb o tom, že jsou velmi důležitou součástí celého pojetí námořní politiky, stejně jako pobřeží a pobřežní oblasti jsou neoddělitelnou součástí námořní politiky.
Příští týden pan místopředseda Barrot představí balík, který se bude týkat vnitřních vod včetně politiky v oblasti přístavů, čím se dotkne také vnitrozemských přístavů.
Všechny parametry týkající se vodních cest a přístavů, a tedy rovněž vnitrozemských přístavů, jsou součástí tohoto balíku, který bude představen příští týden.
K otázce pána Ortuonda Larrea o vojenských činnostech, zda budou tyto činnosti zahrnuty do politiky Společenství, je třeba zdůraznit skutečnost, že v tomto bodě vstupujeme do velmi citlivé oblasti, která zasahuje do svrchovanosti členských států.
Proto musíme být opatrní.
Pokud chceme, aby tato námořní politika uspěla, měli bychom to dělat společně se členskými státy.
Pokud budou členské státy ochotné podniknout kroky tímto směrem, například společné aktivity v oblasti národních služeb pobřežní stráže, v oblasti životního prostředí, rybolovu, nezákonného přistěhovalectví, pašování drog a pašování osob, myslím, že bude dostatek prostoru pro zřízení systému národních pobřežních stráží efektivněji a účinněji koordinovaných například formou sdílení majetku jednotlivých členských států, prostřednictvím výměny údajů a tvorby potřebných nástrojů včetně například tvorby námořních map, které by mohly přinést užitek pobřežní stráži i v jiných činnostech.
Na druhé straně se tu dostáváme do oblasti velmi citlivých vojenských hledisek, což může být náročnější na zvládnutí.
Mé hlavní doporučená zní: pokud chceme, aby integrovaná námořní politika uspěla, musíme ji dělat společně s členskými státy, které mají v důsledku hlavní odpovědnost za zajištění všech nástrojů potřebných pro její úspěch.
Pokud jde o otázku týkající se Baltského moře, už v předcházející odpovědi jsem uvedl, že námořní politika musí nepochybně zohlednit specifické vlastnosti či charakteristiky různých námořních regionů Evropské unie.
Pokud tedy existují určité problémy, a ty v případě Baltského moře existují, námořní politika musí vytvořit nástroje na vyřešení těchto problémů.
Pokud tedy Baltské moře má konkrétní ekologické problémy, které potřebují řešení a které lze řešit tak či onak, měli bychom učinit vše pro jejich odstranění. s ohledem na rybolovné oblasti například přijímáme opatření, abychom v Baltském moři dosáhli i navzdory všemu udržitelné rybolovné oblasti.
Zároveň přijímáme opatření s cílem pokusit se zvrátit problémy, které se týkají námořních dopravních cest přes Baltské moře.
Integrovaný přístup k námořním záležitostem by tedy jistě znamenal, že bychom se zaměřili na všechny tyto problémy a pokusili se vytvořit větší koordinaci mezi různými zúčastněnými stranami, mezi různými členskými státy, a také třetími zeměmi, jako je Rusko, s ohledem na Baltské moře tak, abychom dosáhli lepších výsledků v oblasti řízení různých sektorových oblastí týkajících se Baltského moře.
Děkuji Vám, pane komisaři.
Omlouvám se poslancům, kteří se nedostali ke slovu. Podle všeho bychom na tyto rozpravy měli vymezit více času.
Rozprava je ukončena.
Hlasování se uskuteční zítra ve čtvrtek 11. října 2007.
Písemná prohlášení (článek 142)
Komise představila své návrhy představy a akčního plánu budoucí integrované námořní politiky na úrovni EU. i když nebylo možné vypracovat potřebný rozbor (nezapomínejme, že často záleží na maličkostech), mé první reakce jsou tyto:
Každá iniciativa v této oblasti musí chránit pravomoc členských států v oblasti územního řízení, zvláště teritoriálních vod a výlučných hospodářských zón, které tvoří například využívání zdrojů, doprava, výzkum, hraniční kontroly a bezpečnost, regionální plánování, životní prostředí nebo hospodářské aktivity jako rybolov.
To znamená, že bychom neměli pod rouškou takzvané zásady subsidiarity stavět trojského koně a ohrožovat suverenitu členských států.
Spolehlivý finanční základ pro námořní politiku by neměl být vytvořen na úkor Evropského fondu pro rybolov, protože na splnění nových priorit by měly být přiděleny nové a zvýšené finanční prostředky.
Neměla by se podporovat akvakultura, protože tím se nedosáhne optimálních výsledků v odvětví rybolovu vzhledem k jeho strategickému významu v různých zemích, jako například Portugalsko. Příslušná sociálně-hospodářská udržitelnost by se měla zajistit prostřednictvím vhodných politik a finančních zdrojů.
písemně. - (FR) Evropská unie učinila pomocí tohoto "modrého dokumentu" krok vpřed. i když je škoda, že v určitých bodech, například v oblasti evropských pobřežních stráží a evropské vlajky, musela Evropská komise omezit svoje ambice kvůli nedostatku podpory ze strany některých členských států, tento dokument je dobrým výchozím bodem.
Doufám, že dodrží všechny své sliby.
Otázka financování však bude rozhodující, a to uznává i sama Komise.
Dostojí naši ministři své odpovědnosti?
Na závěr mohu říct, že mě mimořádně těší rozhodnutí Komise zabývat se přezkumem sociálně právních předpisů v námořním odvětví, na které se nevztahují tradiční zákony o zaměstnanosti a její ochranné prvky.
Už bylo načase!
Tento rozhodující činitel zatraktivnění profesionálního růstu v oblasti námořnictví by měl Evropě pomoci chránit její námořní odborníky.
Vraždy žen ve Střední Americe a v Mexiku a úloha Evropské unie v boji proti tomuto jevu
Následuje rozprava o zprávě pana Raüla Romeva i Ruedy jménem Výboru pro práva žen a rovnost pohlaví o vraždách žen ve střední Americe a Mexiku a o úloze EU v boji proti tomuto jevu.
zpravodaj. - (ES) Vážená paní předsedající, i když je vraždění žen globálním problémem, na světě existují oblasti, které se v důsledku závažnosti a komplikovanosti tohoto jevu staly ukázkovými příklady.
Tato místa jsou, bohužel, také zrcadly, v nichž se odráží řada problémů, které v různé míře ovlivňují společnosti řídící se sociálními modely vycházejícími z patriarchální kultury.
Platí to například o Mexiku a zemích střední Ameriky.
Ve skutečnosti to bylo právě Mexiko, kde se začala formovat myšlenka a pojem vraždění žen, zvláště když zvláštní prokuratura pro vyšetřování a stíhání případů vražd žen v Mexické republice, jejíž předsedkyně poslankyně Marcela Lagardeová, uvedla, že se tento pojem týká, cituji "veškerých zločinů proti lidskosti, které tvoří kriminální činy, únosy a zmizení, která se dotýkají děvčat a žen v kontextu selhání institucí."
Zkrátka řečeno, je to zhroucení právního státu, které podporuje beztrestnost. i když se tato myšlenka ještě stále rozvíjí, někteří advokáti používají pojem vražda ženy (feminicidio) s cílem odlišit ho od pojmu vražda (homicidio)...
Rád bych Parlament požádal, aby se utišil.
zpravodaj. - (ES) Děkuji Vám, paní předsedající.
Budu pokračovat.
Řekl jsem, že i když se tento pojem stále vyvíjí, někteří lidé považují za potřebné mluvit o vraždách žen s cílem odlišit tento pojem od pojmu vražda. Důležité je to, že zdůrazňuje existenci jednoho z nejznepokojivějších jevů dnešní doby: vraždy žen jen proto, že je to žena.
Za poslední dva roky vykonal Evropský parlament mnoho práce v oblasti této problematiky a zítra 11. října, nastane důležitý milník v tomto procesu, když plénum přijme zprávu o vraždách žen v Mexiku a ve střední Americe a o úloze Evropské unie v boji proti tomuto jevu.
Práce je také výsledkem dlouhého a intenzivního procesu dialogu se všemi dotčenými odvětvími a množství kompromisů mezi politickými skupinami.
Rád bych využil této příležitosti a poděkoval všem stínovým zpravodajům za jejich podporu a sdělil vám, že se tu dnes nacházejí také paní Marjo Searleová a paní Arsène Van Neirop, matky Brendy a Hester, které byly zavražděny v Mexiku.
Přijetím této zprávy se Evropský parlament postaví do jedné řady s ostatními orgány, které už k tomuto tématu vyjádřily svá stanoviska.
Učinila to Rada Evropy a Organizace Spojených národů i jednotlivé parlamenty a vlády na celém světě.
Její obsah bude představovat významný pokrok z pohledu definování problému, a to i proto, že různé strany převzaly odpovědnost v boji za jeho odstranění.
Jednou ze zásad, které ze zprávy vyplývají, je uznání různých existujících příčin a forem tohoto typu zločinu, jakožto výchozí bod pro všechny analýzy.
Jisté je, že například často zveřejňovaný případ města Juárez, ve kterém bylo od roku 1993 zavražděno více než 400 žen, významně souvisí se skutečností, že se jedná o pohraniční město s problémy typickými pro takové oblasti.
Existuje však také řada činitelů, které vyžadují soustředění našeho úsilí a zavedení integrovaných veřejných politik.
Mezi tyto politiky patří: prevence, investování do vzdělávání s cílem zajistit rovnost pohlaví a odstranit patriarchální kulturu, zlepšení v oblasti shromažďování údajů a soudního vyšetřování, zjednodušení a urychlení nahlašování zločinů, vzdělávání a školení policie, soudců, prokurátorů a lékařů o tomto typu zločinu, monitorování lokálních podniků a nadnárodních společností, které působí v této oblasti a ve kterých jsou ženy často vystaveny neuvěřitelně zranitelným podmínkám, legislativní reformy a provedení právních předpisů na příslušných úrovních společnosti, a konečně, kladení zvláštního důrazu na podporu obětem a jejich rodinám.
Pokud však jde o poslední jmenovaný bod, musím vás informovat o skutečnosti, a je mi to velmi líto, že oběťmi se často opovrhuje, dokonce jsou označovány za zločince, a jejich rodiny jsou stíhané a dokonce obviňované za poškozování dobrého jména města nebo země pouze proto, že chtějí zvýšit povědomí o problému a protože chtějí žádat a žádají o spravedlnost.
Je zřejmé, že hlavní a největší odpovědnost za realizaci všech navržených opatření nesou vládní orgány zemí, kterých se problém přímo týká, což je v tomto případě Mexiko a země střední Ameriky.
Nesmíme však zapomínat, že Evropská unie má s Mexikem uzavřenou dohodu o přidružení, která kromě jiného obsahuje také doložku o demokracii a respektování lidských práv, a že se o podobné dohodě jedná s regionem střední Ameriky. Proto je víc než oprávněné, že evropské orgány zaujímají stanoviska a zavazují se tento problém řešit.
Nikdo by se na to neměl dívat jako na zasahování Evropské unie do vnitřních záležitostí jiné země, zejména pokud vezmeme v úvahu, že také navzdory značnému pokroku, jak uznává tato zpráva, hlavně z hlediska právní úpravy, vyžaduje závažnost problému větší úsilí a závazek ze strany celého světa, především Evropy.
Ve zkratce doufám, že jsme po všech těchto měsících dosáhli potřebné úrovně dohody a konsensu tak, abychom zítra při hlasování přijali toto usnesení většinou Parlamentu a abychom pak vyslali jasnou a rozhodnou zprávu o tom, co znamená bojovat proti násilí na ženách, zejména v oblastech, kterých se to týká.
členka Komise. - Paní předsedající, jako žena, a také jako členka Komise bych v první řadě chtěla poděkovat Výboru pro práva žen a rovnost pohlaví za obranu žen v Evropě, stejně jako na celém světě.
Na zprávu, která dnes byla představena, skutečně musíme nahlížet v kontextu celosvětového boje proti násilí souvisejícího s pohlavím.
Tak se na to díváme. Děkuji mnohokrát zpravodaji, panu Romeva i Ruedovi za jeho slova.
Vraždy žen jsou tragickým tématem, které zahrnuje mnohem širší problém, a to je problém násilí na ženách, proti kterému musíme bojovat na všech úrovních: nejen lokálně, ale také globálně.
Ráda bych řekla něco o tom, co my jako Komise děláme, abychom řešili otázku násilí založeného na pohlaví obecně i konkrétně.
Chceme ji prosazovat prostřednictvím politiky vnějších vztahů v Mexiku a střední Asii.
Dovolte mi říci také několik slov o mé poslední návštěvě v oblasti, protože jsem tam byla právě minulý týden (ale nikoli v Mexiku).
Navštívila jsem Panamu, El Salvador, Honduras a Nikaraguu.
Byla jsem už v Mexiku a chystám se tam znovu pravděpodobně příští rok.
Mohu vám říci, že Komise stojí v přední linii v úsilí zabránit násilí na ženách.
Dovolte mi připomenout, že 8. března 2006 Komise vydala dokument s názvem Plán rovnosti mezi muži a ženami, který stanoví vymýcení všech forem násilí založeného na pohlaví jako jednu z hlavních priorit.
Letos v březnu jsme přijali sdělení o rovnosti pohlaví v rozvojové spolupráci, které hovoří o tom, že násilí založené na pohlaví ve všech jeho podobách porušuje lidská práva žen a je skutečně závažnou překážkou dosažení rovnosti, rozvoje a míru.
Komise také podporuje projekty vzdělávání a intervencí ve prospěch zvyšování informovanosti, které se soustřeďují na zapojení všech mladistvých do programů zaměřených na změnu jejich chování ve vztahu k násilí na děvčatech a ženách.
Jak jsem již uvedla, byla jsem právě například v El Salvadoru a navštívila jsem program s názvem Pro Jóvenes. Je zaměřen na děvčata a chlapce, ale především na děvčata, která už byla v ganzích zvaných maras, nebo která by do marasů mohla vstoupit, s cílem zabránit jim v tom.
Tento program na mě udělal velký dojem.
Nový evropský nástroj pro demokracii a lidská práva také poskytuje široký prostor pro činnosti v oblasti rovnosti pohlaví.
Pokud jde o situaci v Mexiku, rada bych poukázala na to, že vztahy EU - Mexiko se řídí naší globální dohodou z roku 1997, jejíž článek 1 stanoví lidská práva za základní prvek vztahů mezi EU a Mexikem.
Na tomto základě později obě strany navázaly spolupráci v oblasti lidských práv a spravedlnosti, kterou považuji za plodnou, spolupráci, která se vykonává prostřednictvím různých programů Komise realizovaných mexickými federálními úřady, stejně jako prostřednictvím projektů, které vykonávají také nevládní subjekty a nevládní neziskové organizace.
Mexické úřady nás neustále informují o násilí souvisejícím s pohlavím v Mexiku.
Dozvěděli jsme se, že množství případů se vyřešilo a mnoho dalších se prošetřuje.
Naposledy jsem mluvila s novou mexickou ministryní zahraničních věcí, tedy ženou, v Santo Domingu. Zmínili jsme tuto otázku vražd žen a poskytla mi příslušné informace o tom, co ve věci koná mexická vláda.
Mají také zvláštního poradce pro lidská práva, což je další dáma zabývající se zvláště touto problematikou.
Budeme-li brát v úvahu celou střední Ameriku jako region, nejvážnější je tato otázka v Guatemale. v rámci našeho přístupu jsme se snažili postavit se problému čelem, ať už formou dialogu s úřady, nebo prostřednictvím mnoha činností v oblasti násilí na ženách.
To zahrnuje také uplatňování zásady rovnosti pohlaví ve všech společných programech.
V březnu loňského roku Komise zorganizovala důležitou komunikační kampaň zacílenou na mladé lidi a orgány s rozhodovacími pravomocemi o tom, jak zastavit násilí na ženách.
Ve stejném období jsme uvítali také zřízení národní komise pro vraždy žen, kterou tvoří úředníci z oblasti výkonné moci, soudnictví a také z kongresu, a celkem 18 státních institucí.
Nedávno jsme zaregistrovali rovněž zřízení mezinárodní komise proti beztrestnosti v Guatemale, kterou také výrazně podporujeme.
Jako součást programu Komise podporujícího soudní moc je určitá oblast věnovaná vraždám žen.
Týká se hlavně činností, které vykonává takzvaný výbor CEPROM.
Jde o příslušný prezidentský úřad, se kterým jsme uzavřeli memorandum o porozumění týkající se spolupráce.
Dovolte mi připomenout také naši podporu přípravných prací na přezkum zákonů proti vraždám žen, která je nyní v Kongresu, s cílem revidovat trestní zákoník.
Závěrem bych chtěla říci, že během této cesty po střední Americe jsem cítila mnoho dobré vůle a proevropského ducha ve vztahu k této problematice.
Skutečně mě pozitivně překvapil zájem o rozšíření regionální integrace a vstřícný přístup i vůči nadcházejícím rozhovorům o dohodě o přidružení.
Musím říci, že bylo velmi důležité zjistit, že dokonce i zájem Panamy byl mnohem větší, než jsem čekala.
Těším se na možnost, že se každý zapojí.
První poselství, které jsem předala, se týkalo důležitosti dosáhnutého pokroku v jednáních, která začnou procesem v San José v Kostarice.
Je to důležité, protože tam přirozeně dojde k politickému dialogu, nastolí se program spolupráce a proběhnou jednání o volném obchodu.
Bude to však soudržný program.
Sociální soudržnost bude patřit mezi nejdůležitější témata v celé Latinské Americe včetně střední Ameriky, přičemž tento program bude mít značný význam.
Násilí mladistvých a násilí na ženách jsou problémy, které se zde vyskytují, a všichni musíme učinit všechno možné s cílem omezit násilí ve společnosti.
jménem skupiny PPE-DE. - (FR) Vážená paní předsedající, paní komisařko, dámy a pánové, skutečnost vražd žen ve Střední Americe nemůžeme ignorovat. v mnoha regionech světa ženy ve velké míře přispívají k nejcennějším společenským strukturám lidstva.
Díky ženské intuici ženy obohacují naše chápání světa.
Jejich zásluhou jsou mezilidské vztahy čestnější a důvěryhodnější.
Nastal čas odsoudit a přísně potrestat všechny formy násilí páchaného na ženách, nejen ve Střední Americe, ale také v některých zemích Evropy. z tohoto hlediska by mohla mít zásadní význam účast žen na řízení materiální pomoci poskytované obětem tohoto násilí.
Dámy a pánové, pokud mohou členské státy EU využít svých zkušeností k vyřešení problémů, neměli bychom si naše poznatky nechávat pro sebe.
Proto jsem nadále přesvědčená, že dvoustranná spolupráce mezi členskými státy EU a státy Střední Ameriky může být účinná.
Sama mohu dosvědčit skutečně vnímavou práci v rámci Výboru pro práva žen a rovnost pohlaví.
Děkuji zpravodaji, panu Romevovi, za jeho politický cit a spolupráci.
Na základě společné dohody jsme předložili několik pozměňovacích návrhů.
Pokud budou tyto pozměňovací návrhy přijaty, můžeme být hrdí na práci, která možná zlepší situaci žen, a tedy celé společnosti Střední Ameriky.
jménem skupiny PSE. - (PT) Chtěla bych začít blahopřáním zpravodaji k jeho vynikající práci, k pokračujícímu dialogu se stínovými zpravodaji a k jeho otevřenosti a vnímavosti vůči návrhům, které mu byly předloženy.
Na tomto procesu se podílela řada lidí a myslím, že byl celkem vzorový.
Skupina socialistů proto podpoří obsah zprávy a předložené pozměňovací návrhy.
Víme, že pokud se kdekoli vyskytnou problémy jakéhokoli druhu, jsou to vždy ženy, které trpí nejvíc, a to na celém světě, v Evropě, Americe, Asii, Africe, všude.
Chudoba a sociální vyloučení jsou údělem žen, stejně jako násilí, duševní a fyzické násilí a extrémní násilí končící úmrtím.
Tato zpráva hovoří o tomto extrémním násilí, v důsledku kterého zemřelo mnoho žen v zemích Střední Ameriky a v Mexiku.
Měla jsem příležitost spolu se zpravodaji navštívit Guatemalu v rámci delegace Evropské unie ve střední Americe a vyslechnout neuvěřitelné příběhy a zprávy mnoha představitelů nevládních organizací.
Víme, že mnoho vražd žen bylo spáchaných v Guatemale i ve městě Juárez.
Vraždy žen, jak říká zpráva, nelze vysvětlovat jednoduše podmínkami všeobecného ovzduší násilí. v úvahu je třeba brát i souvislosti a diskriminaci, která vůči ženám stále trvá, a je naprosto tragické, že mnoho případů zůstane nepotrestaných.
Tato zpráva navíc hovoří i o dvou nizozemských občankách, které se také staly oběťmi vražd žen.
Došlo sice k určitému pokroku a byla přijata jistá opatření, ale stále to nestačí. Musíme pokračovat dále a musíme především vytvořit účinná ochranná opatření pro svědky a oběti, aby mohli být pachatelé potrestáni a aby mohl Evropský parlament na svých misích do těchto zemí vždy tento bod zařadit do svého programu.
jménem skupiny ALDE. - Vážená paní předsedající, násilí na ženách v Mexiku a Střední Americe dosáhlo v posledních letech dramatických rozměrů. Tisíce žen se staly oběťmi násilné smrti, která v mnoha případech byla extrémně krutá a často ji doprovázelo i sexuální zneužití a mučení.
I když v mnoha případech jsou pachateli takových odporných zločinů duševně postižení jedinci, v mnohých situacích je do značné míry patrný podíl i organizovaného zločinu a často tyto činy nesou stopy obchodování s lidmi, prostituce a drog.
Je velmi smutné, že v Mexiku a zemích střední Ameriky je fungování právního státu někdy pouze otázka přání, ať už v důsledku skutečných organizačních nedostatků v systémech policie a soudnictví, nebo v důsledku korupce a beztrestnosti.
Je třeba popřát zpravodaji, panu Romeva i Ruedovi k tomu, že jeho zpráva je dostatečně silná, aby vyslala potřebný signál nejen vládám daných zemí, ale i celému světu o zcela nepřijatelně vysokém počtu vražd žen ve výše uvedených státech.
Několik závěrečných pozměňovacích návrhů, které získaly také plnou podporu zpravodaje, je užitečných a díky nim je tato zpráva úplnější.
Moje skupina v plné míře podporuje všechny tyto pozměňovací návrhy.
Doufáme, že velká většina v Parlamentu bude hlasovat pro tuto zprávu, čímž dáme velmi jasný signál všem zúčastněným stranám, že problém vražd žen ve Střední Americe, stejně jako v ostatních částech světa, je věcí, která by měla mít naši plnou pozornost a která vyžaduje nesmiřitelná a účinná nápravná opatření.
jménem skupiny Verts/ALE. - (DE) Vážená paní předsedající, jako členka delegace v Mexiku bych chtěla poděkovat zejména Výboru pro práva žen, a zejména zpravodaji za to, že se problém, který vrhal stín na mnoho rozhovorů s našimi kolegy v Mexiku, řeší.
Doufám, že zítra získáme většinu, která vyjádří naše stanovisko a která vyzdvihne, s jakou vážností přistupujeme k řešení tohoto problému.
Vzhledem na hrozná čísla, zprávy o pronásledování svědků a právních zástupců, o hrozbách smrti a hrozbách mučení, o pronásledování rodin, zprávy o situacích, které jsou v každém případě nepřijatelné, je povinností Evropské unie promluvit a poukázat na specifičnost tohoto jevu.
Představuje mimořádně vážný vývoj celosvětového jevu týkajícího se způsobu, jakým se zachází se ženami, a ve 21. století mu musíme co nejdříve učinit přítrž.
Musíme ho řešit velmi přátelsky s našimi kolegy v zemích, kterých se problém týká, protože pozitivní vývoj je možný pouze ve společnosti, ve které mohou ženy žít beze strachu a útoků a ve které se hrozby, kterým čelí a kterým jsou vystaveny proto, že jsou ženami, přiměřeně potrestají.
Proto vítám všechna pozitivní opatření, která se tu přijímají.
Potřebujeme ochranu svědků, potřebujeme lepší právní systém, potřebujeme vzdělávání.
Věřím tomu, že pak budeme schopní podpořit ženy v Mexiku a ve Střední Americe, abychom dosáhli takou úroveň jejich ochrany, jaká je přijatelná pro nás.
jménem skupiny GUE/NGL. - (SV) Děkuji Vám, paní předsedající.
Chtěla bych poděkovat zpravodaji za jeho vynikající práci a také za jeho odhodlání a znalosti, které v této oblasti má, a chci rovnou říci, že naše skupina tuto zprávu v plné míře podporuje.
Forma vraždění žen, o které tu hovoříme, narůstá, a to především v oblastech, kde máme společnosti investující do subdodavatelských závodů a kde jsou ženy zcela závislé na mužích, sociálně, hospodářsky a ve všech oblastech.
Mladé ženy zaměstnané v těchto montážních závodech budou s velkou pravděpodobností nejen postiženy zvýšenou mírou násilí, ale pracují také za velmi ponižujících podmínek, které podporují obraz ženy jako horší bytosti, kterou lze zavraždit, mučit, unést a tak dále.
Všimla jsem si opatření stanovených Komisí, ale ráda bych viděla také pevnější a silnější tlak na tyto státy ze strany Evropské unie.
Musíme ukázat, že je naprosto nepřípustné, aby podepisovaly dohody o dodržování lidských práv, když stále dochází k vraždám.
Měli bychom být schopní zmrazit obchodní dohody, dokud neuvidíme, že naše oprávněně požadavky se dodržují, dokud například vlády v příslušných zemích neinvestují dostatečné prostředky do vypátrání původců zločinů a jejich postavení před soud.
Tato rozsáhlá brutalita na ženách trvá už téměř deset let a namísto jejího omezování se rozrůstá. Proto je načase konat.
Děkuji.
(ES) Vážená paní předsedající, také bych chtěl poděkovat panu zpravodaji za jeho práci, a hlavně za to, že měl vůli vyjádřit nevyhnutelný a neochvějný závazek Parlamentu vůči vážnému a naléhavému problému, jakým je násilí na ženách.
Vítám skutečnost, že tato zpráva je díky tomu, že byla ve výboru, většinou vyvážená, méně paternalistická a získala správný pohled, protože násilí na ženách se bohužel nevztahuje jen na jeden region, jednu zem nebo jeden kontinent, ale je globální a všeobecné. a to bychom měli zohledňovat v budoucí práci tohoto Parlamentu.
Byť za jiných okolností, ale dochází k němu i v Evropské unii.
Bez toho, abych zacházel do podrobností, chci říci, že statistiky v mé zemi jsou šokující: 166 000 případů nahlášených soudům, 48 000 osob zadržených v loňském roce (jeden člověk každých dvanáct minut) a téměř 70 žen zavražděných, poslední teprve včera. Její partner jí podřezal krk.
Paní předsedající, myslím, že tyto hrozné statistiky by nás měly vést k zamyšlení nad úlohou našeho Parlamentu. Nespatřuji v naší úloze úlohu soudu, který trestá a poučuje, ale orgánu, který má své vlastní účinné strategie a na základě vzájemné dohody s našimi partnery a na základě dialogu, spolupráce a osvědčených postupů hledá řešení na vymýcení tohoto jevu.
Pokud jde o případ Mexika, který je velmi významný a uvádí se ve zprávě: předně, je to země s vysokou mírou násilí. Jejími oběťmi se stali také občané Evropské unie, při jejichž rodinách stojíme.
Musíme však uznat i to, že je to společnost, která bojuje, kterou netěší její situace a která se statečně snaží tento problém překonat. Mobilizuje státní úřady, federální úřady a místní úřady, celou společnost a své politické strany, a proto, paní předsedající, zpráva uznává pokrok, kterého bylo dosaženo.
Uzavírám tím, paní předsedající, že je třeba, abychom co nejdříve požádali Komisi o rychlou a ambiciózní přípravu akčního plánu v oblasti lidských práv.
Závěrem chci říci, že násilí na ženách je problémem zneužívání, problémem zbabělosti, problémem netolerance, a především, paní předsedající, je problémem strachu a bezmoci, strachu z přijetí vůle ostatních, a hlavně strachu pokojně projevit vůli a důvody na základě argumentů, pokojně, a ne prostřednictvím násilí.
(HU) Vážená paní předsedající, paní komisařko, dámy a pánové, chci poděkovat panu Romeva i Ruedovi za tuto zprávu, která vyjadřuje stanovisko k důležitému problému.
Velmi mě těší, že jako kolega poslanec bere situaci žen tak vážně.
Násilí na ženách je porušením lidských práv, které brání ženám uplatňovat jejich základní práva.
Proto ho lze považovat za jednu z největších globálních bariér pro rovnost mezi pohlavími ve společnosti.
Tento jev se vyskytuje v různé míře, ale setkáváme se s ním všude, a proto proti němu musíme zasáhnout celosvětově v souladu se Všeobecnou deklarací lidských práv.
Za respektování a vytváření svobody a bezpečnosti svých občanů zodpovídají samotné státy, v tomto případě Mexiko, proto právě ony musí zaručit potřebné nástroje na prevenci, objasnění a potrestání násilí na ženách, i když se toto násilí vyskytne v rodině.
Považuji za velmi pozitivní, že Mexiko učinilo právní kroky směrem k rovnosti mužů a žen.
Boj proti násilí na ženách však není možné omezit pouze na používání právních nástrojů, protože jde o složitý jev vyžadující komplexní řešení, právní, administrativní, poradenské, podporu obětem, dialog a sledování úkolů a povinností daného státu.
Evropská unie - která se při mnoha příležitostech zavázala zajišťovat globální rovnost a která stanovila plán rovnosti na období let 2006 - 2010 zveřejněný Evropskou komisí, o kterém paní komisařka hovořila jako o jedné z hlavních priorit, stejně jako zastavit násilí na ženách - nemůže zůstat tváří v tvář takovým ohavnostem potichu.
Vývoj v oblasti lidských práv a rovnosti žen se musí zohledňovat jako významné kritérium při tvorbě vnějších vztahů.
Tato zpráva je vynikající a já doporučuji její přijetí.
(PT) Nemůžeme zůstat nestranní vůči násilí páchanému na ženách v jakékoli části světa, zvláště v našich vlastních zemích.
Proto věnujeme mimořádnou pozornost tomuto vážnému problému v Mexiku a některých státech Střední Ameriky, kde stále dochází k vraždám žen, jež nelze připisovat pouze všeobecnému ovzduší násilí.
Víme, že je stejně tak třeba brát na zřetel diskriminaci v sociálních a hospodářských souvislostech dané lokality, které jsou vůči ženám nepříznivé, a dokonce je to ještě horší v případě domorodých žen žijících ve velké chudobě a hospodářské závislosti, což představuje vedle činností zločineckých gangů další problém.
Proto na tomto místě také vyjadřujeme naši solidaritu se ženami, které jsou oběťmi takového násilí, a připojujeme svůj hlas k výzvě na podporu práv žen, respektování jejich důstojnosti. Přirozeně podporujeme zprávu našeho kolegy poslance, pana Romevy.
(ES) Vážená paní předsedající, v první řadě bych chtěla poblahopřát zpravodaji k jeho zprávě.
Chtěla bych z ní vyzvednout několik bodů a poukázat na jeden aspekt, který podle mě chybí.
Pokud chceme vyhrát boj proti vraždám žen a proti beztrestnosti, musíme bojovat na více frontách.
Co nejdříve musíme vymýtit každou diskriminaci v legislativě, zjednodušit ohlašování zločinů a vytvořit ochranné prostředky pro oběti, svědky a členy rodin a zlepšit soudní a vězeňský systém.
Souhlasím, že v této oblasti je třeba, aby Evropská unie nabídla těmto zemím svou plnou spolupráci, aby překonaly těžkosti a zdržení při uplatňování práv žen v právní úpravě, aby se podpořila ratifikace mezinárodních dohod o ochraně lidských práv a přezkumy a aktualizace národních právních předpisů v této oblasti.
Podpořím proto pozměňovací návrh Obiols-Estrely v tomto smyslu.
Zlepšení situace z dlouhodobého hlediska vyžaduje, abychom podpořili vzdělávání o určitých hodnotách, počínaje rovností pohlaví a vzdělávacími kampaněmi a zvyšováním informovanosti od dětství ve školách s cílem propagovat sociální povědomí, které umožní ukončit násilí na ženách a stigmatizací obětí ze strany úřadů.
To, co podle mě chybí, je poněkud konkrétnější zmínka o tématu vzdělávání.
Myslím, že veškeré naše úsilí v tomto ohledu je málo na odstranění této skvrny na společnosti, která by ve společnostech 21. století neměla mít místo.
Vážená paní předsedající, velmi děkuji za tuto skutečně důležitou rozpravu a ještě jednou upřímně děkuji především zpravodaji.
Jak jsem již řekla už před chvílí jako žena a jako členka Komise pro vnější vztahy a Evropskou politiku sousedství, je pro mě tato problematika mimořádně důležitá a je naprosto správné říct - jak jsem to také učinila v úvodu -, že je to všeobecný problém, který naneštěstí ovlivňuje nás všechny ve všech zemích.
Patří mezi ně také Evropská unie, i když se, samozřejmě, vyskytuje častěji v chudých zemích, zemích bez vhodných sociálně-hospodářských podmínek, zemích, kterým chybí hlavně účinný policejní systém - což znamená, že se problémy vyskytují už ve fázi odhalování - a ve většině případů také účinný soudní systém.
Což je ostatně také rozhodující.
Víme také to, že v mnoha zemích, které tu byly zmíněny, jako například střední Amerika nebo Mexiko a další, existuje stále také korupce a mafiánské organizace spolupracují v některých případech s vedoucími postavami soudnictví, což v důsledku znamená, že míra odhalování je stále velmi slabá.
Souhlasím s většinou toho, co tu dnes zaznělo. Za prvé, legislativní opatření a za druhé prováděcí opatření.
Znovu opakuji, že Komise už má připraveny programy a na těchto záležitostech pracuje.
Musíme však samozřejmě brát v úvahu i časový faktor.
Tento jev, bohužel, nedokážeme vymýtit přes noc. Můžeme jej dostat pod kontrolu jen postupně v kontextu sociálně-hospodářského rozvoje.
Je to bohužel něco, s čím budeme všichni ještě nějaký čas zápasit.
Samozřejmě, že musíme přijmout také preventivní opatření. Právě jsem vyzdvihla příklad programu Pro Jóvenes, který je velmi zajímavý.
Dámy a pánové, pokud byste se někdy vrátili do Salvadoru, nebo dokonce do Guatemaly, ale hlavně do Salvadoru, doporučila bych vám, abyste se sami podívali.
Je to přinejmenším trocha dobrých zpráv.
Mohu pouze znovu potvrdit, že budeme samozřejmě pokračovat v našich programech, že budeme nadále vést nesporně kritický dialog s Mexikem. Ráda však přiznávám, jak řekl pan Salafranca Sánchez-Neyra, že Mexiko musí být samo připravené na boj s tímto problémem a řešení jeho příčin.
Problémem je, že pokud se zločin odhalí příliš pozdě, je velmi těžké stanovit všechna hlediska činu.
Následně je velmi důležité využít všechny příslušné metody moderních policejních technologií, protože odhalování je prvním faktorem a spravedlnost druhým. Rozhodující je samozřejmě i otázka všeobecné nediskriminace ve společnosti.
Mohu vás pouze znovu ujistit, že jsem v této věci jistě na vaší straně.
Rozprava je ukončena.
Hlasování se uskuteční zítra, ve čtvrtek 11. října 2007.
Písemná prohlášení (článek 142)
písemně. - Výbor pro práva žen a rovnost pohlaví už 8. března 2007 u příležitosti mezinárodního dne žen v Evropském parlamentu zahájil svou kampaň na odstranění násilí páchaného na ženách.
Součástí strategie týkající se vykořenění násilí páchaného na ženách ve světovém měřítku je i tato zpráva, která se zabývá vraždami žen v Mexiku a ve středoamerických zemích.
Hlavně v těchto zemích se počet násilných smrtí v posledních letech výrazně zvýšil.
Podle oficiálních mexických údajů bylo v letech 1999 až 2006 zavražděných 6 000 děvčat a žen.
Alarmujícími statistikami v této oblasti disponují především země, pro které jsou typické hluboké hospodářské nerovnosti ve společnosti a hlavně finanční závislost žen na mužích; jako jsou Guatemala, Salvador, Honduras, který je třetí nejchudší zemí Latinské Ameriky, a Nikaragua.
Vraždy žen v Ciudad Juárez a Guatemale bijí "na poplach", proto vítám dnešní rozpravu.
Věřím, že jen na základě podrobného rozboru těchto problémů ještě před summitem EU-LAK, který se má sejít v roce 2008 v Limě, dokážeme vypracovat bilanci přijatých opatření včetně zkušeností mexických orgánů, které pomohou v účinném boji proti násilí na ženách v rámci Evropské unie, stejně jako v Latinské Americe.
Jsem přesvědčená, že musíme vyvinout maximální úsilí, abychom ochránili ženy před všemi druhy násilí.
Problém vraždění žen a beztrestnosti pachatelů v Mexiku a Střední Americe se navzdory velkému úsilí nezlepšil.
Proto by vlády Mexika a zemí Střední Ameriky měly nadále posilovat své úsilí směrující k prevenci a odhalování vražd žen a jiných případů násilí na ženách.
V této souvislosti bych chtěl požádat vlády zemí Střední Ameriky, aby zintenzivnily sledování uplatňování sociální odpovědnosti podniků u subdodavatelských společností (maquiladora).
Evropské zásady rovných příležitostí a stejných práv pro ženy i muže musí navíc ještě silněji ovlivňovat aktivní politiku EU v oblasti lidských práv.
Vyzývám proto Komisi, aby přednesla návrh týkající se lepší budoucí koordinace různých evropských iniciativ navržených pro boj proti vraždění žen s místními úřady a orgány.
Je třeba využít všech dostupných nástrojů vnější politiky. v této souvislosti chci požádat Komisi a členské státy, aby posílily činnosti na ověření souladu s doložkami o demokracii a lidských právech ve stávajících a připravovaných dohodách.
Během jednání o dohodách o přidružení se zeměmi Střední Ameriky by se mělo jako součást hodnocení vlivu na trvalý rozvoj provádět i hodnocení vlivu na rovnost pohlaví.
Evropská politika v oblasti lidských práv a hlavně práv žen nesmí v žádném případě ustupovat hospodářským a geopolitickým zájmům.
Jednominutové projevy (Článek 144 jednacího řádu)
Dalším bodem jsou jednominutové projevy k politickým otázkám.
Vážená paní předsedající, 7. říjen loňského roku si zapamatujeme jako dramatický vstup do situace, která se odehrává v Rusku. v ten den byla brutálně zavražděna Anna Politkovská, která byla považována za žijící symbol poctivé žurnalistiky.
Prezident Putin považuje úlohu Anny Politkovské za okrajovou a její případ je stále nevyřešený.
Poslanci tohoto Parlamentu loni v říjnu vyzvali Komisi a členské státy, aby uctily památku Anny Politkovské tím, že jako hlavní podmínku dalšího rozvoje našich vztahů si stanoví obnovu svobody médií v Rusku. Protože jen pokud vyšleme jasný signál, že si vážíme úsilí Anny Politkovské o pravdu a svobodu víc než ropy a plynu, začnou se podmínky v Rusku měnit.
Není pochyb o tom, že my v Evropě sdílíme hodnoty, za které položila Anna Politkovská život.
Naneštěstí se zdá, že pan Putin tyto hodnoty nesdílí.
Respekt vůči Anně Politkovské nás zavazuje, abychom to prezidentu Putinovi dali na nejbližších summitech srozumitelně najevo.
(RO) Budu mluvit o problematice zoologických zahrad v Rumunsku.
Podle hodnocení, které v této záležitosti provedly některé nevládní mezinárodní organizace, je provádění směrnice týkající se zoologických zahrad do rumunské právní úpravy považováno za jedno z nejlepších v Evropě.
Avšak zajistit, aby bylo 41 rumunských zoologických parků v souladu s evropskými normami do stanovených lhůt, tj. do konce tohoto roku, se zdá být nemožné.
Na základě tlaku této lhůty a podmínek stávajícího partnerství veřejného a soukromého sektoru podporuji nutnost okamžitého uplatnění společného akčního plánu, který spočívá v těchto prioritních krocích: vypracovat vnitrostátní studii na zařazení stávajících zoologických zahrad, zorganizovat krizový záchranný tým a dočasně zabránit reprodukci zvířat.
Považuji za potřebné ponechat určitý čas na realizaci tohoto plánu před rozhodnutím o uzavření zoologických zahrad, které nesplňují zákonné požadavky.
(PL) Vážená paní předsedající, navzdory mnoha poznámkám, které zazněly v této sněmovně vůči panu Schulzovi, nepřestal se svými útoky a urážkami na adresu poslanců Evropské unie, které nejsou hodné tohoto Parlamentu.
Jako člověk, který zastává důležitou funkci v orgánu Společenství, zasahuje do vnitřních záležitostí jednoho členského státu a soustavně uráží jeho zástupce.
Většinu z poslanců tohoto Parlamentu by ani nenapadlo zasahovat do demokratických voleb národů EU.
Zajímalo by mne, jak by se tento pán cítil, kdyby nějaký poslanec EP vyzýval německý lid, aby změnil svého kancléře, protože v Německu existují organizace, které zákonně šíří nacistické myšlenky a ohrožují hranice mezi Evropskými státy.
Myslím, že tento pán lituje, že se narodil tak pozdě, v nesprávné historické epoše.
Vážený pane předsedající, pan Pöttering dnes vydal prohlášení ke světovému/evropskému dni proti trestu smrti a řekl, že odmítá trest smrti "v jakékoli formě".
Zdá se, že předpokládá, že s ním budeme všichni souhlasit.
Já však nesouhlasím.
Minulou neděli byl pouhou míli od mého domu v Londýně, ve Westhamském parku, ubodán nevinný 17letý chlapec, Rizwan Darbar, pouze proto, že se podle zprávy pokusil zabránit krádeži mobilního telefonu svého přítele.
V Británii to není nic neobvyklého.
Stále častěji bývají nevinní lidé zastřeleni, ubodáni a ubiti k smrti.
Proč je tomu tak?
Protože zloději a zločinci se nebojí zákonů. i když je chytí a usvědčí, často dostanou jen velmi mírný trest.
Osobně bych byl rád, pokud by se trest smrti v Británii obnovil pro pachatele tohoto druhu vražd.
To, samozřejmě, není možné, dokud budeme v Evropské unii, což je o důvod víc pro to, abychom z ní vystoupili.
Pane předsedající, už jsem se dnes zmínil o Libyi a chci se k ní znovu vrátit.
Libye byla po právu donucena zaplatit za teroristické zvěrstvo v Lockerbie, ale jako globální sponzor terorismu ještě musí přistoupit na plné odškodnění.
Odporné tažení strachu hnutí IRA dosáhlo nejvražednějšího vrcholu, když získala do výzbroje libyjský semtex, co umožnilo Martinu McGuinnessovi a ostatním vůdcům jeho vojenského výboru rozpoutat nejkrutější fází svého boje.
Bez Libye by mnoho nevinných lidí nebylo zemřelo.
Proto chci dnes v tomto Parlamentu podpořit současnou kampaň skupiny obětí v Severním Irsku s názvem FAIR, požadující, aby byla Libye pohnána k mezinárodní odpovědnosti a byla přinucená zaplatit odškodné jako v případě Lockerbie.
Stejně jako EU naléhala na Libyi v případě bulharských zdravotních sester, měla by podpořit spravedlnost pro oběti hnutí IRA a donutit Libyi, aby přistoupila na urovnání v rámci soudního sporu, který je proti ní veden ve Spojených státech amerických na podnět skupiny FAIR.
(RO) Parlament prostřednictvím Výboru pro rozpočet učinil mimořádně důležité rozhodnutí.
Prostřednictvím 30 % rezerv vzniklých z administrativních výdajů na Evropský sociální fond, Evropský fond pro regionální rozvoj i Fond soudržnosti vysíláme Evropské komisi zřetelný signál.
Ke schválení operačních programů by mělo dojít v rámci lhůty, kterou stanovují evropské směrnice, v tomto případě jsou to čtyři měsíce.
I když Rumunsko patřilo mezi první země, které tyto dokumenty předložily už v lednu, dva z nejdůležitějších operačních programů k dnešnímu dni ještě nebyly schváleny.
Hovořím o operačním programu na rozvoj administrativních kapacit a operačním programu pro lidské zdroje.
Vezmeme-li v úvahu skutečnost, že nejsme jediným členským státem v této situaci, ráda bych znala důvody, pokud nejsou byrokratické, které způsobují, že Komise odložila své schválení na listopad.
Podle společného prohlášení, které jsme přijali spolu s Radou po smírčím řízení 13. července, by měla Komise zajistit rychlé schválení programů a projektů členských států a předložit plán na jejich přijímání.
Pane předsedající, vítám příležitost zmínit se o zprávě o průmyslových vztazích v poštovním odvětví, kterou právě zveřejnila Evropská nadace pro zlepšení životních a pracovních podmínek.
Škoda, že tato zpráva nebyla dostupná dříve, než jsme hlasovali o poštovních službách.
Ale i nyní ji lze považovat za včasné varování pro všechny vlády, které hodlají privatizovat své poštovní služby v průběhu několika příštích let.
V EU jsme se zavázali k lisabonskému programu většího počtu pracovních míst a lepších pracovních míst.
Tato zpráva, bohužel, ukazuje, že privatizace poštovního odvětví zatím přinesla méně, ale hlavně horších pracovních míst s horšími pracovními podmínkami.
Ve zprávě se uvádí, že od začátku procesu liberalizace klesl vývoj platů v odvětví ve všech zemích kromě tří pod průměrnou úroveň.
Co je však rozhodující, ve všech zemích existuje platový rozdíl mezi zaměstnanci hlavních poskytovatelů služeb a zaměstnanci nových nebo alternativních poskytovatelů.
Pokud situaci ponecháme bez kontroly, cituji ze zprávy: "naruší se pracovní podmínky, což povede k prohloubení konfliktů v pracovněprávních vztazích".
Privatizace poštovních služeb zatím v lisabonském testu selhává.
. - (PL) Vážený pane předsedající, v průběhu stávajícího funkčního období Evropského parlamentu jsem vícekrát vyzývala k ukončení diskriminace Poláků, především katolíků.
Také nyní jsme svědky požadavků ze strany jistých médií na odepření dotací pro Univerzitu sociální a mediální kultury, které jsou projevem jednoznačné diskriminace a jsou motivovány jinými kritérii, než je vnitřní hodnota.
Obvinění, která určitá média vznesla proti této instituci, nejsou ničím jiným než nactiutrháním ze strany lidí, kteří kdysi zotročovali Polsko a Poláky.
Ani dnes v době demokracie si nedokážou zvyknout na ztrátu absolutní moci.
Univerzita, která žádá o finanční pomoc, poskytuje vzdělání a odbornou přípravu v rámci systému univerzálních hodnot, zejména studentům z chudých rodin.
Zpřísnění kritérií a odmítnutí fondů v důsledku honu na čarodějnice v médiích, zvláště v roce rovných příležitostí pro všechny, by podle nás bylo nejen projevem diskriminace ve vztahu k náboženství a přesvědčení, ale i známkou uplatňování totalitních metod, které jsou v protikladu k proklamovaným hodnotám, normám a požadavkům Evropského práva.
(PL) Pane předsedající, rád bych upozornil na velmi významný problém v Evropské komisi, na který se tu ve fóru Evropského parlamentu stále zapomíná: týká se dopravních komunikací.
Nejkratší dopravní trasa ze Skandinávie, severu Evropy, na jih, do Turecka, Řecka a Bulharska, vede přes středoevropský dopravní koridor.
Je to koridor, který by měl začínat ve švédském Ystade, procházet polskými městy Štětín a Wrocław, české město Praha, slovenské město Bratislava, a dále přes Vídeň pokračovat do Constanţy, Soluně a Terstu.
Tato trasa je trvale zanedbávána a podle mě by její zařazení do seznamu Evropských silničních a železničních tras urychlilo a zkrátilo dopravu na této trase. Zároveň by to podpořilo celý středoevropský dopravní koridor a všechna města a regiony, které zde leží.
Pane předsedající, dnes se nám dostala do rukou zpráva Evropské rady pro bezpečnost dopravy o pokroku v EU ve vztahu ke snižování úmrtí na silnicích o polovinu do roku 2010.
Obsahuje dobré i špatné zprávy.
Ano, situace se zlepšila a to musíme uvítat. Celkový počet mrtvých je však stále příliš vysoký a při současném trendu EU nedosáhne své cílové hodnoty úmrtí na silnicích.
Ve skutečnosti pouze tři členské státy, Lucembursko, Francouzsko a Portugalsko, dosáhnou vytčeného cíle.
Podařilo se jim snížit počet úmrtí na silnicích o víc než 8 % za rok.
Stojí za zmínku, že za posledních 12 měsíců bylo na silnicích v EU usmrceno víc než 39 000 osob.
Pokud bychom svůj cíl splnili, 5 000 lidí by dnes ještě žilo.
Lituji, že Irsko, moje vlastní země, je stále ve spodní polovině ligy, pokud jde o potřebná zlepšení.
Mohli jsme se poučit od nejúspěšnějších zemí.
Vynaložily mnoho úsilí a politické vůle, aby zlepšily výkon v mnoha klíčových oblastech.
EU má už jenom tři roky, aby zavedla opatření, která by nám umožnila dosáhnout našich cílů snížení počtu úmrtí na silnicích o polovinu.
Zkušenosti nám ukazují, že to možné je, ale potřebujeme nový podnět na úrovni EU, abychom toho dosáhli.
(FR) Pane předsedající, rád bych upozornil Parlament na problém Kosova, a zejména na to, že Evropský parlament by měl být schopen reagovat na tuto evropskou vnitřní záležitost a zajistit, aby se právo lidí na určení vlastní budoucnosti celkem oprávněně respektovalo.
Objevuje se mnoho politických prvků, které vyvíjejí tlak na odtržení Kosova, což však není odpověď.
Pro nás je to velmi jasné, především ve vztahu k problémům spojeným s palestinským územím a oddělením tohoto území v roce 1946.
Evropský parlament by měl proto vyvinout silný tlak na zabránění odtržení, aby předešel konfliktu, který se tímto způsobem vytvoří, a aby umožnil lidem rozhodnout o svém osudu, přičemž zabezpečí, že Evropský parlament může být přítomen, přítomen na evropské scéně a přítomen i na celém našem území.
Vážený pane předsedající, než skončím tento projev, dva lidé se zabijí.
Je to proto, že na světě každých 30 vteřin spáchá někdo sebevraždu.
Šokující počet jednoho milionu lidí, často mladí muži a ženy, ukončí každoročně své životy.
Téma sebevražd je v EU velmi aktuální, protože pět z deseti zemí, které vedou v počtu sebevražd, jsou členskými státy EU. Litva, Estonsko, Maďarsko, Slovinsko a Lotyšsko.
Litva má dokonce nejvyšší míru sebevražd na světě.
Pro EU jsou to velmi smutné statistiky, zejména proto, že ve většině případů se příčině sebevraždy dalo předejít.
EU má povinnost vůči svým občanům neprodleně snížit míru sebevražd v členských státech.
Vyzývám Vás, pane předsedající, abyste osobně oslovil všechny vlády členských států EU a vnitrostátní parlamenty, a zejména parlamenty uvedených pěti zemí, a důrazně je vyzvali, aby zdvojnásobili své úsilí v předcházení sebevraždám mezi svými občany.
Daly by se tím každoročně zachránit tisíce životů.
(RO) z poslední studie vyplývá, že přibližně u 170 000 dětí v Rumunsku v 5. až 8. ročníku jeden nebo oba rodiče odešli za prací do zahraničí.
V nových členských státech Evropské unie, stejně jako v kandidátských zemích, se každý den zvyšuje už tak vysoký počet dětí, které zůstaly se svými prarodiči nebo rodinami.
Z tohoto důvodu bych ráda vyzdvihla potřebu vytvořit přiměřené struktury, které by pomohly dětem a rodičům být spolu, stejně jako potřebu sociální politiky, která se zaměřuje na solidaritu.
Domnívám se, že by umožnění sjednocování rodin jako faktor hospodářské a sociální integrace mělo tvořit základní hledisko politik zákonného přistěhovalectví.
Zároveň žádám, aby Evropská komise vypracovala strategii v oblasti situace dětí, které zůstaly ve svých domovských zemích po odchodu rodičů, a aby poskytla podporu na vytváření přiměřených struktur v členských státech s cílem pomoci dětem a rodičům přizpůsobit se novým rodinným situacím.
Tímto končí jednominutové projevy.
Financování společné zemědělské politiky
Následuje zpráva pana Jorga Chatzimarkakise jménem Výboru pro zemědělství a rozvoj venkova k návrhu nařízení Rady, kterým se mění nařízení (ES) č. 1290/2005 o financování společné zemědělské politiky - C6-0116/2007 -.
místopředseda Komise. - Pane předsedající, děkuji Vám za příležitost říci několik slov ke zprávě o nařízení 1290/2005 o financování společné zemědělské politiky. v první řadě bych chtěl poděkovat panu Chatzimarkakisovi a členům výboru za jejich úsilí.
Návrh Komise obsahuje dva body, které mají politický význam.
První hovoří o zajištění potřebného ověření příslušné části článku 53b nařízení o finančních pravidlech, který stanoví, že povinnost transparentnosti a následného uveřejnění příjemců ze strany členských států musí být zabezpečená právními předpisy daného odvětví.
Druhý hovoří o posílení mechanismu, kterým se zajistí finanční disciplína prostřednictvím nového mechanismu snížené či pozastavené zemědělské pomoci, který je strukturovanější a transparentnější než stávající mechanismus už stanovený v nařízení, a o zavedení možnosti pro Komisi provádět finanční nápravy v případě nedodržení následných kontrol.
Komise výrazně podporuje otevřenost a transparentnost.
Jedním z prvků je právo veřejnosti vědět, co se děje s finanční pomocí Společenství, a vidět, komu jsou tyto částky přidělovány.
Článek 53 nařízení o rozpočtových pravidlech stanoví, že členské státy by měly uveřejnit ex post seznam příjemců.
Kontrolu této všeobecné povinnosti, pokud jde o výdaje z fondů EAGGF a EAFRD, upravuje návrh Komise.
Komise trvá na tom, aby tyto informace zveřejňovaly členské státy, protože na základě společného řízení jsou ve spojení se zemědělskou obcí, a tím pádem mají lepší pozici než Komise z hlediska ověřování informací určených ke zveřejnění.
Jsem velmi vděčný za vaši podporu v této oblasti.
Komise se bude inspirovat některými pozměňovacími návrhy, které byly předloženy při přijímání prováděcích právních předpisů. Nebylo by však v souladu s cílem zlepšené tvorby právních předpisů a jejich zjednodušování, pokud by se do nařízení Rady dostaly všechny, někdy i velmi technické, podrobnosti.
Dovolte mi však objasnit jednu skutečnost.
Příjemci budou předem informováni, že určité informace musí být zveřejněny, přičemž zveřejnění bude v plné míře respektovat platné právní předpisy týkající se ochrany soukromí.
Jak víte, v nařízení 1290/2005 už existuje mechanismus snížení či pozastavení plateb. v porovnání s ním nabízí navrhované ustanovení nový transparentní a účinný mechanismus, který umožní další zjednodušení existujících možností snížit nebo pozastavit platby členskému státu v případě závažných a trvalých nedostatků ve vnitrostátních kontrolních systémech.
Výhodou tohoto nového ustanovení je, že se určité prvky stanovují předem, čímž se zajistí účinnější využití tohoto nástroje.
Není třeba dodávat, že fungující mechanismus snížení bude nadále platit i u ostatních případů.
Pozměňovací návrhy zaměřené na snížení účinnosti mechanismu snížení však nejsou pro Komisi přijatelné.
Konečně jsem zaznamenal celkem velký počet pozměňovacích návrhů zaměřených na další posílení celkového systému řízení zemědělských výdajů, které nesouvisí s naším návrhem.
Proto si myslím, že předkládaný text je vyvážený a že bychom měli dát všem zúčastněným subjektům čas uvést ho do praxe dříve, než zvážíme případné změny pravidel, které ostatně nabyly platnosti teprve před necelým rokem.
zpravodaj. - (DE) Pane předsedající, pane komisaři, dámy a pánové, velké díky za to, že jste si našli čas a že jste dnes večer přišli i navzdory pozdní noční hodině.
Problematika, o které diskutujeme, není bezvýznamná ani okrajová. Hovoříme o společné zemědělské politice.
Rád bych začal tím, že Parlamentu připomenu, co tato společná zemědělská politika ve skutečnosti znamená pro velkou většinu našich téměř 500 milionů občanů.
Tyto rozpravy pléna se ostatně vedou kvůli našim občanům.
Jednak jsme si však mohli všimnout, že mnoho občanů považuje společnou zemědělskou politiku v první řadě za reklamu EU - naneštěstí však mimořádně špatnou.
Vývozní dotace, údajně nespravedlivý obchod se zeměmi třetího světa, skandály s krmivy, protesty farmářů, nadměrné dotace, geneticky modifikované rostliny - počet negativně vnímaných témat souvisejících se společnou zemědělskou politikou je nesmírný a nevyzpytatelný.
Přešlapy ve společné zemědělské politice významně přispěly k chabé reputaci EU v mnoha částech Evropy.
Dámy a pánové, tuto reputaci však dnes večer z rukou nesmyjeme.
Tato zpráva by však mohla, pokud ji Rada podpoří, dát společné zemědělské politice nový směr. Směr, který bude bližší k představám většiny občanů.

Rád bych začal jednáním o návrhu Komise ještě jednou. v podstatě ji tvoří čtyři prvky: transparentnost, tj. zveřejnění jmen příjemců zemědělských plateb; zavedení možnosti pozastavení plateb členským státům podle prvního pilíře v případě závažných porušení v jejich řídících a kontrolních systémech; zkrácení časových lhůt na audit Komise, pokud členské státy nedodrží své povinnosti v oblasti kontroly (výjimky z takzvaného 24mesačního pravidla); a přizpůsobení výkonných pravomocí. z politického hlediska jsou pro EP jistě mimořádně důležité návrhy o transparentnosti. s nimi Komise konečně realizuje rozhodnutí Rady a Parlamentu o rozpočtu na rok 2007.

Obecně tento projekt vřele vítám, i když návrh Komise přichází poměrně pozdě, pravděpodobně zčásti kvůli zapracování dalších skutečností do textu.
Prováděcí nařízení Komise týkající se fondu EAFRD už předpokládají uveřejnění jmen všech příjemců plateb z druhého pilíře.
Také ostatní fondy (Evropský fond regionálního rozvoje, Evropský fond pro rybolov, Fond soudržnosti) už všechny obsahují pravidla o uveřejňování.
Rozhodnutí o rozpočtu způsobilo, že transparentnost v podstatě přestala být kontroverzní: už to není otázka zda, ale jen jak.
Jedenáct členských států už v plné míře zveřejňuje všechny platby.
Proto potřebujeme větší transparentnost.
Nedostatek transparentnosti umožnil vznik pomluv a dezinformačních kampaní, které poškodily společnou zemědělskou politiku víc než příležitostná skutečná chyba.
Problémy se týkají pouze otázky jak: Komise neposkytuje víc informací o postupu a chce stanovit všechna podrobnější ustanovení prostřednictvím prováděcích nařízení.
Protože se dostáváme do oblasti zasahování do práva ve vztahu k osobním údajům, moje zpráva navrhuje určitá objasnění týkající se údajů, které se mají zveřejnit a za jakých podmínek.
Výslovně navazují na stanovisko Evropského inspektora ochrany údajů.
Navzdory touze po rychlé aplikaci musíme brát ochranu údajů velmi vážně. Evropský parlament to také činí.
Zpráva má tyto cíle: větší transparentnost a zároveň jasnější požadavky na ochranu údajů.
Navíc musíme informovat veřejnost.
Jak lze dosáhnout takto vyváženého jednání?
Podle mě je nevyhnutelné nejprve informovat dotčené strany, a pokud čísla nemají žádný význam, nejedná se o transparentnost.
Proto navrhuji jasnější rozlišování, například podle účelu intervencí.
Ve zprávě se navrhuje jméno, platba a místo trvalého pobytu nebo podnikání.
Dnes transparentnost znamená uveřejnění na internetu.
Uvažujeme o vytvoření všeobecné internetové platformy s odkazy ze strany Komise.
Záleží na členských státech, aby informace doplňovaly příslušnými vysvětleními.
Pokud to budou členské státy považovat za vhodné, mohou uveřejňovat informace na regionální úrovni.
Různé databáze se musí propojit.
Otázka toho, který subjekt má zveřejnit informace, je v Radě velmi kontroverzní.
Finanční řízení je smíšené a členské státy tak mají jasnou odpovědnost - také podle článku 53b rozhodnutí o rozpočtu.
Zveřejňování Komisí by mohlo navíc vyvolat problémy zákonné ochrany, protože osoby, kterých by se nesprávné zveřejnění dotklo, by se musely obracet přímo na Evropský soud prvního stupně.
To není citlivé vůči občanům, ani nijak zvlášť transparentní.
Návrh Komise je jednodušší, transparentnější, méně těžkopádný z pohledu řízení a vnímavější k občanům, a proto má moji podporu.
Je v souladu s ustanoveními ve všech ostatních oblastech (strukturální fondy a pravidla vztahující se do dnešního dne na druhý pilíř).
Protože se na zveřejňování informací musíme nahlížet v kontextu rozpočtové kontroly, moje zpráva navrhuje (mírný) paušální poplatek v případě neuveřejnění informací.
Pokud jde o sankční snížení financování, musím říci, že ho rozhodně podporuji, ale jsou tu jisté oblasti, kde bych rád viděl větší míru zohledňování zásady proporcionality.
Můj kolega poslanec pan Mulder ve Výboru pro rozpočtovou kontrolu předložil návrhy týkající se rozpočtového hlediska materiálu, které mohu bezvýhradně podpořit.
Ve svém stanovisku vyjádřil Výbor pro rozpočtovou kontrolu své názory na hlediska transparentnosti, kterés do značné míry odpovídají mým návrhům.
Dámy a pánové, a především členové Rady, Výbor pro zemědělství a rozvoj venkova tuto zprávu jednomyslně přijal.
Doufám, že zítra se při hlasování také dosáhne velké většiny.
Prosím Radu a Komisi, aby brala vážně tuto volbu zástupců evropského lidu.
Není pochyb o propojení této zprávy a způsobu, jak se k ní a k očekávané kontrole stavu staví všechny dotčené subjekty. k tomuto tématu se bez pochyby vrátíme při řešení problematiky kontroly stavu.
jménem skupiny PPE-DE. - (DE) Pane předsedající, jsem velmi zavázán kolegovi panu Chatzimarkakisovi. Předložil zprávu, kterou může skupina Evropské lidové strany (křesťanští demokraté) a Evropských demokratů v každém směru podpořit.
Je zde však oprávněná otázka, zda jsme takové nařízení vůbec potřebovali.
Vyvolá intenzivní diskusi, protože jeho obsah je náročné vysvětlit občanům.
Proto si myslím, že je dobré, aby se zemědělcům dostalo vysvětlení důvodů plateb při zveřejnění jejich podrobností.
Naši zemědělci skutečně hodnotně přispívají naší společnosti, den za dnem nám dodávají potraviny, starají se o naši kulturní krajinu a ve velké míře přispívají k fungování venkovských oblastí.
Transparentnost však nemůže být jednosměrná, musí se vztahovat na obě strany.
Proto moje skupina podporuje výzvu zprávy, aby se uživatelé při používání informací přihlašovali a registrovali.
Jak právě uvedl můj kolega, stejně důležité je, aby tato směrnice nerušila platnost ustanovení na ochranu údajů, zejména ustanovení členských států.
V zájmu rovného zacházení bych však chtěl požádat Komisi, aby představila nařízení zajišťující transparentnost také například v nevládních organizacích.
Jsem přesvědčen, že v případě nevládních organizací se na pochybné projekty dostává více fondů EU než v odvětví zemědělství.
Zpráva dává možnost ukázat veřejnosti, proč se peníze daňových poplatníků utrácejí na zemědělství.
Správné použití zprávy umožní úspěšně ukázat veřejnosti velký význam evropského zemědělství a v tom případě směrnice o transparentnosti splní svůj účel.
jménem skupiny PSE. - (FR) Vážený pane předsedající, pane komisaři, dámy a pánové, pokud jde o první cíl tohoto nařízení, kterým je dodržovat povinnost zveřejňování informací o příjemcích z fondů Společenství, myslím, že je celkem správné, abychom konečně věděli, kdo co dostává ze společné zemědělské politiky.
Bylo to dlouho očekávané opatření a jeho cílem není označovat zemědělce, ale zavést transparentnost financování. Ta se týká nás všech jakožto daňových poplatníků a jakožto spotřebitelů a ke kterým se vztahuje naše právo na informace.
Myslím si dokonce, že toto uveřejňování by mohlo být užitečné a mohlo by zlepšit postoj občanů k zemědělcům a platbám, které dostávají za služby společnosti, jako například dodávání kvalitních potravin, které splňují vysoké normy, nebo udržování krajiny a venkova.
Velmi užitečné bude také zveřejnění vysvětlujícího prohlášení k uskutečněným platbám a příjmům zemědělského subjektu, které požaduje Výbor pro zemědělství a rozvoj venkova.
V plné míře souhlasím s praktickými postupy zveřejňování definovanými ve zprávě našeho kolegy poslance, pana Chatzimarkakise.
Ty spočívají ve vytvoření evropské internetové platformy propojené s internetovými platformami členských států, na níž by se zveřejňovala on-line jména příjemců regionální pomoci a jejich bydliště. v případě veřejných nebo soukromých společností s ručením omezeným musí být známa také jména investorů a členů správní rady.
Podporuji také hodnotící zprávy požadované od Evropské komise během následujících let po realizaci tohoto nařízení, které budou velmi užitečné, hodnocení přínosů centralizovaného zveřejňování informací ze strany Komise a vyhodnocení rozdělení fondů, které by mohlo být doplněné také legislativními návrhy na dosažení jejich objektivnějšího rozdělování v prvním a druhém pilíři.
Na druhé straně, pokud jde o způsoby přístupu k těmto údajům, vůbec nesouhlasím s návrhy na zachování důvěrnosti údajů nebo s vytvořením vstupní překážky, které podle mě úplně oslabí účinek transparentnosti tohoto nařízení.
Pokud se má zavést transparentnost, hlavně ve vztahu k veřejným fondům, myslím, že by se měl k informacím dostat každý bez omezení. v praxi se mi zdá být nemožné také zavedení registračního systému, protože údaje nejprve zveřejňují všechny členské státy a následně se přebírají na úrovni EU.
Třináct členských států však v každém případě už zveřejnilo tyto údaje bez jakýchkoli omezení. Proto vás žádám, abychom úplně nebo částečně odmítli pozměňovací návrhy 4, 20, 21 a 23, které vyžadují registraci totožnosti a motivace uživatelů veřejných údajů.
Pokud jde o druhý cíl - nástroj na snížení nebo pozastavení zemědělských plateb v případě selhání nebo neúčinnosti určitých klíčových prvků vnitrostátního systému kontroly - myslím, že jde o užitečný prostředek pro Evropskou Komisi k podniknutí opatření.
Je ho ovšem samozřejmě třeba používat přiměřeně k povaze, trvání a závažnosti přestupků.
Podobně se zmenšuje procento snížení, pokud členský stát vykoná určitá opatření směrující k nápravě chyb, a zvyšuje se, pokud nezrealizuje doporučení, která dostal.
Doufám též, že bude zachována povinnost členských států informovat Komisi o způsobu, jak se rozhodly nebo jak plánují znovu využít zrušené fondy po zjištěných nesrovnalostech.
jménem skupiny ALDE. - Vážený pane předsedající, v první řadě bych chtěl poblahopřát zpravodaji k jeho skvělé práci.
Toto nařízení přinese pozitivní výsledky a zabezpečí větší transparentnost a odpovědnost.
Ty jsou potřebné, protože by měly být vyžadovány v rámci všech financování z fondů EU, ale také proto, že pomohou rozptýlit některé přehnané mýty, které kolují okolo SZP.
Zprávy Účetního dvora hovoří o tom, že se v poslední době do značné míry zlepšily kontroly zemědělských výdajů.
Na to je třeba upozornit veřejnost.
Souhlasím s návrhem zpravodaje, že podobný požadavek by měl existovat i pro strukturální fondy.
Nemělo by se to vztahovat pouze na SZP.
Tato iniciativa zaměřená na transparentnost by měla souviset i s ostatními oblastmi.
Protože čekáme na takzvanou kontrolu stavu SZP, je důležité, abychom tento problém řešili nyní a abychom se ho zbavili.
SZP bývá často zmiňována, ale mnohdy se tyto připomínky soustřeďují jen na negativní hlediska a zcela pomíjejí velmi pozitivní přínos, který SZP představuje pro spotřebitele.
Od zavedení SZP je inflace v oblasti cen potravin mnohem nižší než celková inflace.
SZP zajistila pro občany EU levnější potraviny, ale zároveň bezpečnější a se zjistitelným původem.
To je smysl obratu "z pole na vidličku".
SZP zlepšuje naše životní prostředí i životní podmínky zvířat se nadále zlepšují.
SZP navíc zajistila potravinovou bezpečnost pro EU.
Mnoho lidí se vysmívá myšlence potravinové bezpečnosti, jakoby patřila do doby temna.
Svět má dost potravin, aby se sám nasytil.
Ale na jak dlouho?
Možná na týden?
Jen si představte tlak, jemuž budeme vystaveni, pokud skutečně začneme pěstovat plodiny na palivo místo potravin.
Jen si představte tlak, kterému budeme čelit, pokud rozvíjející se hospodářství jako Indie a Čína začnou soutěžit s EU o potraviny a palivo pěstované místo potravin.
Pak budeme hledat potravinovou bezpečnost ve SZP a EU.
Jako každá politika, také SZP má své problémy, ale evropským občanům pomáhá, a toto nařízení zajistí, aby i nadále pomáhala otevřeným a transparentním způsobem.
Vážený pane předsedající, plně podporuji zprávu pana Jorga Chatzimarkakise i samotný návrh nařízení.
Je to důležitý krok správným směrem. Zavádíme větší transparentnost v odpovědnosti související s výdaji Evropské unie.
Nejcennějším ustanovením je to, které jako součást společné zemědělské politiky umožňuje zveřejňovat, resp. vytváří povinnost zveřejňovat informace o tom, kdo tyto fondy použil a v jaké souvislosti.
Veřejné mínění už určitou dobu tyto informace vyžaduje, a stejně tak i tisk. Proto je velmi dobře, že se zavedla právě tato zásada.
Nikdo, kdo získal veřejnou pomoc, by se neměl stydět za informace o tom, na co ji získal, a zemědělci především se nemají důvod za to stydět. Vždyť jim tato pomoc patří a je určená na dobrou věc pro celou společnost.
Nařízení se zaměřuje na uplatňování důraznější kontroly výdajů EU, což je také velmi dobré.
Rád bych při této příležitosti řekl dvě věty o problému, který se vynořil, když Výbor pro rozpočtovou kontrolu na začátku října navštívil Polsko.
Problém se týká zjišťování nesrovnalostí vnitrostátními agenturami pro kontrolu.
Toto je řešení, které by nám umožnilo vyhnout se následkům snížení výdajů v situaci, když vnitrostátní agentura pro kontrolu zjistí nesrovnalosti.
Vyžaduje to řádnou spolupráci těchto agentur s Evropským účetním dvorem a motivaci zjistit tyto nesrovnalosti bez ohledu na důsledky ve vlastní zemi.
jménem skupiny Verts/ALE. - (DE) Vážený pane předsedající, zemědělství potřebuje transparentnost.
Pan Deß řekl, že peníze plynou do pochybných projektů.
Pravdou je, že tyto skutečnosti chceme prostřednictvím transparentnosti odhalit. Ale snad bude se mnou souhlasit i v tom, že do evropského zemědělství a evropských venkovských oblastí mnoho peněz nedorazí.
Některé z nich proudí do nesprávných kanálů. v rozpočtech minulých let byly vyčleněny miliardy eur pro zemědělce, ale nedostaly se k nim.
Všechny vývozní dotace pro zemědělce, celá praxe intervencí EU včetně skladování stála miliardy eur, ale zemědělcům to nepomohlo.
Jak už uvedla paní Harkinová ze skupiny Aliance liberálů a demokratů za Evropu, přinejmenším se tím udržely nízké ceny pomocí sestupné stabilizace trhu, což je jistým druhem inflační brzdy.
Udržení stabilních cen je přirozeně všeobecným cílem, ale nemůže být v zájmu zemědělců, aby se stali lokaji země či Evropy s tímto cílem.
Zpravodaj správně hovořil o potřebě referenčního rámce: samotné zveřejňování nestačí.
Rád bych nabídl referenční rámec: i po reformě společné zemědělské politiky při sazbě 300 EUR za hektar získává racionalizovaný podnik, kde se stará jeden zaměstnanec o 400 hektarů - což je nejvyšší možná míra racionalizace - přibližně 120 000 EUR na zaměstnance.
80 % zemědělců nedostane ani desetinu toho.
Proto musíme vysvětlit i to, co se děje s těmito penězi.
Tento referenční rámec musí vytvořit politici - nevznikne sám zveřejňováním.
Když Komise ve svém návrhu uvádí, že se tyto platby možná budou muset upravit, že se do druhého pilíře musí zavést změna - protože finanční prostředky v něm přinášejí lepší výsledky z pohledu pracovníků a životního prostředí - je to náznak toho, co nás čeká, a to diskusí následujících po zveřejnění těchto informací. a pak budeme muset znovu nechat politikům volnou ruku.
Nejprve však musí promluvit čísla, musí se zveřejnit a my musíme být trpěliví. a pokud budou nesprávná, bude se muset změnit politika, aby se napravila.
Velmi děkuji za Vaši zprávu. Podpoříme ji.
jménem skupiny GUE/NGL. - (NL) Mnohokrát děkuji, pane předsedající.
Také bych chtěla zpravodaji poděkovat za jeho práci.
Evropští daňoví poplatníci chtějí vědět, jak se utrácejí jejich daně. v zájmu transparentní evropské politiky je úplně nevyhnutelné zveřejnit jména těch, kteří dostávají zemědělské dotace, hlavně pokud vezmeme v úvahu obrovskou část rozpočtu EU, kterou tyto dotace tvoří.
Ještě důležitější je však to, že toto zveřejňování může být začátkem velmi potřebné, skutečně důkladné reformy společné zemědělské politiky.
Když se v Nizozemsku v roce 2005 zveřejnily dotace, uvědomili jsme si, jaká nepřiměřeně velká část směřovala do malé, bohaté skupiny.
Poskytujeme velké dotace nadnárodním společnostem a velkým majitelům pozemků, přičemž tisíce obyčejných zemědělců sotva přežívají.
Pro začátek musí existovat strop dotací, které může jedna osoba nebo jeden podnik dostat - a nikoli 300 000 EUR, jak navrhovala nedávno paní komisařka Fischer Boelová.
Navrhla bych sumu nepřekračující průměrný roční plat.
Vždyť cílem všech dotací je přece nahradit příjem.
Členské státy, které nezajistí správnou míru transparentnosti, by měly z EU dostat jako pokutu méně prostředků.
Důležité je také to, že pokud mají členské státy špatně fungující kontrolní mechanismus, mělo by se to oznámit, aby zemědělci a organizace zastupující jejich zájmy byly schopné volat tyto úřady k odpovědnosti, pokud v důsledku toho utrpí škodu.
Toto by měl být samozřejmě pouze začátek celé skupiny iniciativ Parlamentu směřujících k transparentnosti.
Veřejnost by se měla dozvědět také o rozdělení strukturálních fondů.
Doufám, že tuto zprávu podpoří co největší většina Parlamentu, protože díky ní by byla především naše hlavní funkce dozoru mnohem jednodušší.
Transparentní zemědělská politika je prvním krokem směrem ke spravedlivé zemědělské politice.
jménem skupiny IND/DEM. - (SV) Děkuji Vám, pane předsedající.
Stejně jako moji voliči, i já si myslím, že EU je příliš uzavřená a příliš byrokratická.
Vítám proto návrh Komise, který se snaží o větší otevřenost a transparentnost ve výdajích institucí. o podpoře pro zemědělství se dá diskutovat.
Pro občany je proto důležité, aby mohli vidět, kam směřují jejich daně a v jakém množství.
Je politováníhodné, že pozměňovací návrhy výboru jsou v rozporu s úlohou EU jako transparentního orgánu.
Požadavek výboru na registraci s cílem získat přístup k informacím je závažným porušením soukromí všech občanů, ať už jsou to zemědělci, novináři nebo učitelé dětí v mateřské škole.
Povolení registrace občanů, kteří se chtějí podívat do veřejných dokumentů, představuje vývoj, jaký v EU nechceme vidět.
Vyzývám proto všechny poslance, aby hlasovali proti pozměňovacímu návrhu výboru č.
4 a 23. Děkuji.
jménem skupiny ITS. - (FR) Pane předsedající, pane komisaři, pane Chatzimarkakisi, máme nedostatek obilí, máme nedostatek mléka, cena kukuřice a másla prudce stoupá. a co děláme my?
Diskutujeme o udělení bonifikací na krávu, na ovci nebo na hektar na internetu a jako adolescenti si hrajeme na organizování zemědělských a finančních e-mailů na internetu, zatímco svět začíná pomalu hladovět.
Má to samozřejmě i své důvody: transparentnost, právo zjistit a kontrolovat, co se děje s miliardami, které se vyplácejí zemědělcům. v demokracii však kontrolu vykonává Parlament ve sněmovně, a nikoli uživatelé surfující po internetu.
Pokud se má transparentnost vztahovat na zemědělskou podporu, proč se by se v duchu populismu neměla vztahovat i na platy vyšších úředníků EU?
Přidělujeme bonifikaci na dojnice on-line, proč nedat mléčnou bonifikaci také na vyšší úředníky on-line?
To je první nespravedlnost.
Je tu také druhá.
Malí zemědělci budou transparentní, ale velké obchodní zemědělské společnosti ne.
Skutečným cílem tohoto nařízení není totiž transparentnost.
Je to ďábelský válečný stroj, který má dva skryté cíle.
Prvním je rozdělit zemědělce na velké a malé a rozbít jejich jednotu v odborových svazech.
Druhým, důležitějším, je rozvířit veřejné mínění proti zemědělcům prostřednictvím tisku, hlavně britského tisku, který bude upozorňovat na bonifikaci, kterou dostal princ Charles a její veličenstvo královna Alžběta, kterou dostali vůdcové odborových svazů, velcí zemědělci, a snad také manžel paní Fischer Boelové, který chová prasata.
Pomocí těchto několika příkladů velkých vlastníků půdy živených hormony z Bruselu se zajistí, aby veřejnost uvěřila, že zemědělci dostávají velké vzpruhy, ale veřejnost už neví, že zemědělci získávají tyto platby proti své vůli, protože mají zákaz vyrábět.
Jsou nucení nechávat svou půdu ladem.
A když bude veřejné mínění proti zemědělcům - kteří jsou placení za neprodukování kvůli oddělení - úplně vyburcovaná, v roce 2013, bude možné odstranit pomoc a znovu získat přibližně 20 miliard EUR na financování jiných nezemědělských činností, aniž by to představovalo nějaké politické nebo volební riziko.
Pod maskou demokratické transparentnosti je toto nařízení morální potupou, která používá hnusné motivace závisti a žárlivosti, aby sloužily strategickému záměru Komise z 80. let: odstranit zemědělské vývozy jako součást velké celosvětové dohody.
Zemědělství pro jižní polokouli a finanční, bankovní a energetické služby pro polokouli severní.
Taková je pravda o tomto nařízení!
Pane předsedající, mezi transparentností a narušováním soukromí může vést pouze tenká hranice.
Mnoho zemědělců - a z mého pohledu celkem oprávněně - se bude zlobit, že se podrobnosti jejich jednotné platby pro zemědělské subjekty uveřejňují na internetu, protože to zkresluje vnímání bezplatných dávek.
Skutečnost je totiž taková, že pro většinu představuje jednotná platba pro zemědělské subjekty dotování naší politiky levných potravin.
Vezměme si například odvětví hovězího masa.
Zpráva pracovní skupiny v mém volebním období poukazuje na to, že v této malé oblasti výrobci hovězího masa ročně přicházejí o 260 milionů EUR.
Jen kvůli jednotné platbě pro zemědělské subjekty nadále dotují výrobu.
Pokud tedy zveřejníme, že zemědělec dostal 20 000 EUR, je to zavádějící, protože tam není zmínka o tom, že zároveň přišel o minimálně 40 000 EUR na provozu své výroby.
Pokud chceme být spravedliví, měly by se zveřejnit i standardní statistické údaje z výkazu zisků a ztrát za prodej komodit v každém odvětví.
(EL) Pane předsedající, s radostí jsem zaregistroval, že všichni chceme transparentnost a kontrolu: všichni chceme, aby se peníze EU získané od občanů platících daně chránily a dostaly se k těm, kteří mají skutečně nárok na pomoc.
Když se vyskytnou nesrovnalosti nebo případy nezákonného jednání, musí se stanovit sankce. Myslím, že v tomto bodě jsme všichni zajedno a odhodlaní.
Není však třeba ani připomínat, že navrhovaná opatření mají vstoupit v platnost po přijetí příslušného nařízení a mají souviset s následujícím finančním rokem.
Domníváme se, že toto objasnění je naprosto potřebné, a proto jsme předložili příslušný pozměňovací návrh.
Prostřednictvím tohoto pozměňovacího návrhu chceme vyjasnit, že opatření na pozastavení měsíčních plateb ustanovená v článcích 17a a 27a nařízení č. 1290/2005 týkajícího se financování společné zemědělské politiky se nebudou uplatňovat před 16. říjnem 2008.
Věříme, že je správné, aby opatření neměla zpětnou platnost.
Na závěr mi dovolte zdůraznit, co všichni chceme:
za prvé, ochranu peněz daňových poplatníků;
za druhé, aby se peníze dostaly k těm, kteří na ně mají skutečný nárok, jak na to velmi správně poukázal pan kolega poslanec;
za třetí, aby byly subjekty porušující zákony potrestány;
za čtvrté, buďme spravedliví, platí to na celém světě, zákony nemají zpětnou platnost, ani by ji neměly mít.
Pokud se tyto podmínky splní, budeme bezvýhradně a rádi podporovat a hlasovat pro zprávu pana Chatzimarkakise.
(HU) Pane předsedající, dámy a pánové, orgány Evropské unie odčiňují dlouho přehlížený bod.
Pokud existuje někdo, kdo se zajímá o to, abychom uspořádali evropské zemědělství a zajistili jeho transparentnost, je to evropské odvětví zemědělství.
Zpravodaj, pan Chatzimarkakis, kterému bych rád poblahopřál, to vyjádřil velmi dobře, že Evropská unie nemá dobrý obraz v očích evropských občanů a že z evropského zemědělství se nejčastěji stává obětní beránek.
Proto bych v tuto pozdní noční hodinu chtěl citovat generála de Gaullea, který řekl, že musíme stát na pokraji nevyhnutelného.
Ano, my, pro které je společná zemědělská politika tak důležitá, musíme stát na pokraji nevyhnutelného, transparentnosti.
Ta je pro společnou zemědělskou politiku velkým problémem. Souhlasím bezvýhradně s panem Graefe zu Baringdorf, že společná evropská zemědělská politika je spletitý nepořádek, stěží transparentní a z mnoha hledisek nespravedlivý.
Oba - a myslím, že i ti, kteří sedí v tomto Parlamentu - bychom chtěli zajistit budoucnost společné zemědělské politiky, ale zároveň ji chceme ochránit.
Drazí přátelé, co nám to říká, když má společná zemědělská politika své oblíbené, rozmazlené děti, jako například odvětví obilí, cukru a tabáku, a pokud má nepřátelské odvětví, jako například odvětví ovoce a zeleniny, hroznů a vína, vepřového masa a drůbeže?
Evropskému občanu toto nikdo upřímně nevysvětlí.
Nikdo upřímně nedokáže vysvětlit evropskému občanu, že množství pomoci nejde výrobcům, jak řekl pan Graefe zu Baringdorf, ale shrábnou ji obchodní organizace.
Zatím o tom nikde neexistuje zpráva a bylo by dobré, kdyby Komise a Rada konečně vypracovaly zprávu o částkách, které směřují do zemědělského odvětví.
Obrovských částkách.
Tato zpráva je velmi důležitá proto, aby jasně ukázala, kdo dostává pomoc a v jaké výši a aby se nestalo, že média zveřejní negativní příklad, že roky žije v Římě v šestém patře 200 kusů dobytka, zatímco několik set tisíc italských zemědělců poctivě pracuje.
Moji drazí přátelé, transparentnost a zpracování údajů jsou tedy velmi důležité a Evropská unie to musí učinit i v jiných oblastech, a proto podporuji zprávu pána Chatzimarkakise.
Děkuji vám mnohokrát.
(FI) Pane předsedající, i já chci ihned poblahopřát zpravodaji, panu Chatzimarkakisovi, k jeho zprávě.
Samozřejmě se můžeme ptát, jaký druh zprávy lze očekávat od zpravodaje, který má střízlivé uvažování Němce, srdce Řeka a v duši dokonce i kus finské krajiny.
Můžeme říci, že v tomto případě se zpráva může ukázat jako celkem dobrá v mnohá ohledech, a to je také případ této zprávy.
Ještě jednou blahopřeji.
Pravdou je, že pokud hovoříme o zemědělství a systému jeho financování, je velmi důležité zdůraznit význam transparentnosti.
Transparentnost je základ všeho.
Dalším činitelem, který musí být s ohledem na finanční programy v souladu s transparentností, je samozřejmě spravedlnost.
Během několika let zde v Evropském parlamentu jsem však zjistil, že spravedlnost je relativní pojem a že způsob, jak ji vnímáme, je různý. v každém případě však doufám, že zvýšená transparentnost posílí také důvěru veřejnosti v náš rozhodovací systém a názor, že se snažíme učinit správné rozhodnutí o financování zemědělství stejně jako i v jiných oblastech.
Rád bych však přece jen připomněl svou obavu o zemědělství v širším kontextu.
Když už mluvím o spravedlnosti, doufám, že v budoucnu budeme věnovat pozornost nejen transparentnosti, ale i spravedlnosti.
Nyní, za přítomnosti pana komisaře, je velmi důležité zajistit, aby se i s malými státy zacházelo přiměřeně. v budoucnosti bychom měli zajistit i zachování jistého druhu vnitrostátní soběstačnosti.
Ve Finsku máme několik závažných příkladů této skutečnosti souvisejících s nedávnými rozhodnutími Evropské unie o cukru a rozhodnutími o zemědělských platbách. s malými a velkými členskými státy se nezachází stejně.
Proto doufám, že v budoucnosti se bude věnovat větší pozornost spravedlnosti, když se nyní v souvislosti se zprávou pana Chatzimarkakise řeší otázka transparentnosti.
Musíme zajistit, aby Evropská unie i náš rozhodovací systém byl otevřený, aby jim občané mohli důvěřovat a aby cítili, že je v budoucnosti mohou podpořit.
(PL) Vážený pane předsedající, dnešní zpráva o financování společné zemědělské politiky, a hlavně otázka jeho transparentnosti, má obrovský význam pro sociální přijetí osob s trvalým pobytem ve Společenství, a především pro evropské zemědělce.
Pomocí zveřejnění příjemců veřejné podpory budeme moci podrobně vidět, v jakém kontextu se uskutečňuje rozdělování finančních prostředků, a to především v zemích, které jsou známé jako stará a nová EU.
Velmi důležitým návrhem zpravodaje je zmínka o požadavku týkajícího se porovnatelnosti údajů mezi členskými státy.
Tím bude možné zabránit falešným obviněním mezi členskými státy EU týkajících se velikosti a způsobu podpory pro jednotlivé trhy v dané zemi a umožní to přijmout opatření s cílem vyvážit příležitosti zemědělců v oblasti veřejné podpory.
Obecně je třeba zdůraznit, že přiměřeně jasné financování zemědělské politiky společně s vhodným množstvím produktů zaručuje evropským spotřebitelům potravinovou bezpečnost.
Díky tomu by evropští zemědělci získali dlouhodobé bezpečnostní a finanční vyhlídky s ohledem na investování do zemědělských podniků.
Hlasy, které v tomto okamžiku zaznívají a které volají po rychlejším přezkumu společné zemědělské politiky, jsou nezodpovědné a představují hrozbu potravinové bezpečnosti EU.
Neměli bychom zapomínat ani na to, že jsme se zaručili, že dotace zemědělským podnikům se ustálí pro všechny členské státy EU do roku 2013.
Na závěr bych rád poblahopřál zpravodaji.
(NL) Pane předsedající, chtěla bych poděkovat našemu panu kolegovi poslanci za jeho důkladnou zprávu, která se na první pohled zabývá technickými pravidly, rozpočtovými pravidly.
Ve skutečnosti však tato pravidla mohou ovlivnit činnost našich zemědělců, kteří jsou legitimními a nenahraditelnými producenty naší každodenní potravy.
Ráda bych hovořila o několika z nich trochu podrobněji, aniž se budu pouštět do rozsáhlé diskuse o kontrole stavu nebo čehokoli jiného.
Potřebuji si však ulevit na duši a říct, že mě mate, když moje ctihodná kolegyně poslankyně z nizozemské Socialistické strany našla velké vlastníky půdy, o kterých mluvila, i v zemi, která je tak hustě obydlená, jako Nizozemsko. v každém případě, jsem odbočila.
V první řadě bych chtěla vyjádřit svou podporu návrhu Komise, aby v případě nedostatků bylo možné účinněji potrestat příslušné členské státy pomocí srážek, nebo i pozastavením nebo snížením jejich okamžitých plateb.
Podle mého názoru by však Komise neměla hledět jen na závažnost a povahu nesouladu, jak to uvádí, ale i na jeho trvání. v případě přetrvávajících porušení by například Komise měla každý rok zvýšit procentní srážku.
Musíme zajistit i to, aby nová pravidla, která nyní zavádíme, nevedla ke zvýšení administrativní náročnosti.
Ráda bych ukončila diskusi o složité otázce zveřejňování jmen příjemců podpory z Evropského zemědělského fondu.
Moje země to už do značné míry uplatňuje a Komise nyní navrhuje zavést to v celé EU s cílem dosáhnout transparentnosti a legitimnosti těchto výdajů.
Tyto snahy podporuji, ale se dvěma stručnými poznámkami, které mají i podobu pozměňovacích návrhů. v první řadě může zveřejňování takových údajů narušovat práva dotčených subjektů.
Musíme proto zajistit přiměřenou ochranu údajů, aby se údaje nedostaly do nesprávných rukou ani nebyly využívány například pro účely akcí radikálních aktivistů za práva zvířat, což je jev, se kterým se už několik členských států setkalo.
Závěrem bych ráda uvedla, že Komise je přesvědčena, že tento návrh jí zároveň umožní zlepšit rozpočtovou kontrolu.
To může platit do určité míry, ale zastávám stanovisko, že ještě víc by rozpočtové kontrole pomohlo zavedení vnitrostátních prohlášení o rozpočtových zdrojích řízených na vnitrostátní úrovni.
Proto bych svou druhou výzvu chtěla věnovat Komisi a Radě, aby urychlily proces zavedení těchto vnitrostátních prohlášení.
(HU) Zvyšování transparentnosti ve společné zemědělské politice je důležitým cílem Společenství. Proto podporuji zprávu svého kolegy poslance, pana Chatzimarkakise.
Když už ale diskutujeme o společné zemědělské politice, byl bych rád, abyste upřeli svou pozornost na jedno z nejdůležitějších témat v oblasti zemědělství orientovaného na životní prostředí, na program Natura 2000.
Jak víte, subjekty vykonávající zemědělskou činnost způsobem, který zachovává chráněnou flóru a faunu, získávají pomoc od Společenství a členských států v rámci programu Natura 2000.
Do ochrany podle tohoto programu spadá téměř 1/5 území Evropské unie a 21 % území Maďarska.
Zemědělci tuto pomoc očekávají, protože zohledňování potřeb přírody vyžaduje z jejich strany finanční omezení.
Pro udržitelnou budoucnost je však rozhodující, abychom chránili co největší rozsah potřeb přírody.
Právě proto je důležité, abychom na pomoc oblastem ovlivněným programem Natura 2000 vyčlenili maximální možné množství finančních prostředků.
Tehdy jsem byl stínovým zpravodajem skupiny socialistů pro program Natura 2000.
Bohužel od té doby nebylo možné získat částku, kterou jsme tehdy prosazovali, 3 miliardy EUR ročně.
Pokud však chceme zastavit zničení přírody, hlavně v Evropě, kde počet obyvatel je už nyní příliš velký, je za pět minut dvanáct.
Bylo by užitečné mít plánovaný internetový seznam objemů podpory, kterou dostávají zemědělci v rámci programu Natura 2000, a zpopularizovat tak postupy, které mohou být příkladem.
Tato otevřenost snad podpoří i zemědělství orientované na životní prostředí a ochranu našich jedinečných potřeb přírody.
Děkuji.
(PL) Pane předsedající, hovoříme o společné zemědělské politice, ale ve skutečnosti neexistuje žádná společná politika.
Mohu to říci proto, že pomoc zemědělství se dělí nejen podle jednotlivých regionů, ale rozdíly jsou jasně vidět také mezi starými a novými členskými státy.
Pokud chceme mluvit o společné zemědělské politice, musíme mít společné a standardní zásady, povinnosti a možnost získat podporu výroby.
Z mého pohledu je však tato zpráva velmi vítaná a potřebná, protože se nakonec musí zveřejnit, co kdo dostává a jak se tyto prostředky používají.
Zlepšení statistiky nezajistí přímo nárůst finančních prostředků určených na zemědělství, ale zlepší hospodárnost, zabezpečí transparentnost, větší důvěru lidí a nás poslance Parlamentu postaví do úlohy, ve které budeme moci dospět k závěru a hledat společná řešení, na nichž skutečně vznikne společná zemědělská politika na stejných demokratických a partnerských zásadách pro všechny země Evropské unie a pro zemědělce bez ohledu na oblast, ve které právě pracují a žijí.
(RO) k omezení plateb z Evropského zemědělského a záručního fondu a Evropského fondu pro zemědělství a rozvoj venkova by se mělo přistoupit pouze ve výjimečných situacích.
Návrh Komise z tohoto pohledu nedefinuje jasně situace, které by si vyžadovaly snížení nebo pozastavení zemědělských plateb.
Nařízení v podobě, v jakém ho navrhla Komise, určuje jen, že se pozastavení požadují v případě, že klíčové složky vnitrostátního systému kontroly nejsou účinné v důsledku závažnosti nebo přetrvávání určených nedostatků.
Domnívám se, že toto kritérium nelze používat podle uvážení a že může mít nebezpečný vliv na určité členské státy.
Je pravdou, že bychom měli mít zvláště dobrou kontrolu výdajů z fondů ze strany Společenství, ale stejně důležité je také zohlednit dosažený pokrok příslušných institucí ve členských státech, které odpovídají za tuto kontrolu.
Proto se domnívám, že by se nástroj, který dnes poskytneme Komisi, měl používat velmi obezřetně, na základě velmi jasně vymezených podmínek a měl by být doplněný přísnou parlamentní kontrolou.
Nařízení by navíc nemělo mít zpětné účinky.
Rok 2007 je rokem rozšiřování Evropské unie a bylo by nespravedlivé, aby se ustanovení tohoto nařízení uplatňovala od tohoto data, jak to navrhuje Evropská komise.
Proto podporuji variantu poskytnutí dalšího roku do začátku účinnosti nařízení.
Pokud jde o uveřejňování jmen příjemců z Evropských fondů, stejně jako celkových částek, které dostali, považuji to za opatření, které zjevně přispěje k transparentnosti systému přidělování.
Tímto způsobem lze od počátku zastavit každý případný pokus o podvod nebo pokus udělit prostředky z Evropského fondu rozvoje venkova podle politických kritérií a je dokladem odpovědného používání veřejných prostředků.
(PL) Pane předsedající, iniciativa Evropské komise uložit členským státům povinnost zveřejňovat informace o příjemcích finančních prostředků EU získaných ze společné zemědělské politiky je hodná podpory v každém ohledu.
Zveřejňování takových informací na internetu pomocí standardů, které zabezpečují srovnatelnost údajů mezi jednotlivými zeměmi, nejenže výrazně zlepší transparentnost rozpočtových výdajů a účinnost procesu rozpočtové kontroly, ale vyřeší i minimálně dva závažné problémy spojené s výdaji na zemědělství v EU.
Začneme tím, že značná část přímých dotací v jednotlivých zemích nesměřuje farmám, ale velkým koncernům, jako například Smithfield, nebo velkým pozemkovým holdingům, jako například Crown Estates of Elizabeth II.
Údaje tohoto typu pro celou EU snad poskytnou jasný přehled subjektům s rozhodovacími pravomocemi o tom, že je potřebné omezit dotace přidělené jedinému zemědělskému podniku, aby tyto dotace pomáhaly rodinným farmám a nikoli velkým vlastníkům půd.
Za druhé, existuje značný rozdíl mezi podporou na hektar zemědělské půdy, která se uplatňuje ve starých a nových členských státech.
Za období let 2007 - 2013 bude mít tento ukazatel hodnotu o něco více než 60 % a když se přičlení Rumunsko a Bulharsko, bude ještě nižší.
Za každé euro vyplacené ve staré EU to bude tedy stěží 60 centů v zemích nové EU, i když zemědělství v nových zemích musí dohánět rozvinutější zemědělství ve starých členských státech.
Vážený pane předsedající, škoda, že zde není skupina zemědělců ze severozápadního Irska, se kterými jsem hovořila dnes odpoledne, aby mohla poslouchat tuto rozpravu, protože by do ní mohla dokonce i přispět.
Buďme upřímní: nikdo nechce zveřejňovat své finanční záležitosti a myslím, že jsou tu poslanci, kteří sice hovoří o otevřenosti a transparentnosti, ale sami by se od ní drželi na míle daleko.
Líbila se mi poznámka, kterou dnes večer někdo řekl, že by bylo správné, kdybychom uveřejnili platby všech, kteří dostávají peníze z veřejné pokladny.
Domnívám se, že dojde ke zveřejňování plateb, a obecně věřím pojmu "otevřenost a transparentnost", ale jde o dvoustranný vztah.
Také bych zpochybnila myšlenku, že informace samotná je rovná jejímu pochopení. a proto si myslím, že je třeba objasnit, co která platba ve skutečnosti znamená.
Skupina zemědělců, se kterými jsem se dnes setkala, pracuje v oboru výroby hovězího masa a chovu ovcí. Mnozí z nich používají svou jednotnou platbu pro zemědělské subjekty na subvencování své výroby.
Možná je to hloupost.
Mohli by přestat hospodařit na farmách, nechat je upadnout a nadále pobírat šeky.
Bylo tu několik poznámek o selhání politiky, jako by šlo o chybu zemědělců.
Myslím však, že jsou to evropští politici, kteří nesou vinu za zjištěná selhání.
Ti, kteří mluví o intervenci a vývozních náhradách, nejspíš zapomněli na reformy z roku 2003. v rámci Evropské unie nyní máme problém nedostatku.
Dovážíme hovězí maso.
Stoupá celosvětová poptávka po mléčných výrobcích a zásoby obilí jsou nedostatečné, takže došlo ke značnému posunu.
Ano, uveřejňujte, ale také vysvětlujte.
Chraňte lidi a zajistěte, aby se nestali terčem nespravedlivého výsměchu pro platby, které dostávají.
Neobracejte je proti nim jako zbraň.
Komise tak už činí v rámci kontroly stavu, když mluví o tom, jak by se nyní, když se údaje budou zveřejňovat, mohly omezovat platby.
Možná tak budeme muset učinit na vyšší úrovni, ale buďme v rozpravě na toto téma upřímní.
Myslím, že musíme kontrolovat, k jakým účelům informace používají.
(PL) Pane předsedající, hovoříme o důležité zprávě týkající se financování společné zemědělské politiky.
Politiky, na kterou věnujeme přibližně 45 % rozpočtu EU.
Návrh Evropské komise se zaměřuje na zvýšení transparentnosti a důvěryhodnosti výdajů pro zemědělské subjekty a venkovské oblasti EU. a ve stejné míře se předpokládá zlepšení přijetí a hodnocení této politiky občany EU.
Stále se však objevují lidé, kteří nejsou velmi naklonění společné zemědělské politice, lidé, kteří chtějí připravit naše zemědělce o podporu za každou cenu a vystavit je otevřené a nerovné soutěži se zemědělci třetích zemí.
Otázka zní: co se pak stane s potravinovou bezpečností EU?
Jsem si jist, že poslanci z Výboru pro zemědělství sdílejí můj názor, že v připravovaném rozpočtu na společnou zemědělskou politiku nelze udělat žádné škrty.
Tento rozpočet se stabilně zmenšuje a v roce 2013 bude tvořit pouze 33 % celkových rozpočtových výdajů.
Doufejme, že nová pravidla pomohou zjednodušit právní úpravu v souladu s heslem lepší právní předpisy, které prosazuje Komise.
Naši občané budou moci kontrolovat a zjistit, k jakým účelům vydáváme finanční prostředky EU.
V prosinci tohoto roku má Komise představit sdělení týkající se kontroly stavu.
Zastávám názor, že systém přímých plateb EU by byl mnohem jednodušší a také transparentnější a že by se úroveň dotací měla standardizovat pro všechny členské státy, jinými slovy, měla by být spravedlivá a srozumitelná.
Doufám také, že si naši kolegové z Rumunska dokážou poradit s aktuálními problémy spojenými s jejich systémy plateb.
Nemůžeme dovolit, aby byli rumunští zemědělci poškození a potrestaní poklesem dotací. v Rumunsku jsou potřebné právě tak, jako v ostatních členských státech.
Místo trestání rumunských zemědělců bychom jim měli pomoci uspořádat systém dotací.
místopředseda Komise. - Pane předsedající, vážení poslanci, děkuji za vaše zajímavé postřehy.
Jsem velmi šťastný, že se mohu zúčastnit této diskuse. Když totiž Komise začala mluvit o návrhu na větší transparentnost ve vztahu k příjemcům z fondů EU, informace byly zveřejňovány pouze ve dvou zemích: v Dánsku a v Estonsku.
Nyní je jich 13 a nakonec budou zveřejňovány ve všech zemích.
To je z pohledu rozhodovacího procesu v Evropě velmi rychlé.
Rád bych připomněl jen několik věcných poznámek.
Za prvé, zveřejnění informací o příjemcích, o kterém se tu hovořilo, se uskuteční v plné míře při respektování právních předpisů Společenství o ochraně údajů.
To už je ustanoveno v návrhu.
Několik lidí připomnělo otázku zveřejnění informací v případě strukturálních fondů. Úplně stejná logika platí pro strukturální fondy, na které se vztahuje stejný článek 53b rozpočtových pravidel.
Není v tom tedy žádný rozdíl.
Všechny dávky vyplacené z evropského rozpočtu budou přístupné včetně mezd nejvyšších úředníků a členů Komise.
Je to úplně veřejné.
Neexistuje tedy nic - a tyto údaje jsou veřejné od přijetí služebního řádu.
Rád bych požádal Parlament, aby podpořil přístup Komise uvedený v tomto návrhu.
Souhlasím s povahou některých předložených pozměňovacích návrhů a některé z nich se projeví v prováděcím předpisu nebo v konečném textu, který přijme Rada po kompromisním textu předsednictví.
Věřím, že díky změnám, které nyní představujeme, bude nařízení č. 1290/2005 ještě účinnějším nástrojem, než je dnes.
Rozprava je ukončena.
Hlasování se uskuteční ve čtvrtek 11. října 2007.
Písemná prohlášení (článek 142)
písemně. - (HU) Doporučení Komise podporuji z několika důvodů.
Za prvé, bude zjevné, kdo využívá společnou zemědělskou politiku, a bude možné porovnat objem zemědělských příspěvků mezi členskými státy EU.
Za druhé, zvýší se legitimita všech orgánů EU a všech politik Unie vůči evropským občanům.
Za třetí, tato iniciativa se nebude týkat jen zemědělských příspěvků, ale i příspěvků ve všech odvětvích EU, a tím může zvýšit účinnost sledování plnění rozpočtu.
Souhlasím s druhým bodem doporučení, který mluví o tom, že pokud budou systémy sledování členských států nedostatečné, měla by se zpřísnit pravidla týkající se sankcí. v Maďarsku se nám s velkou námahou podařilo vytvořit institucionální systém tak, aby pracoval co nejúčinněji a aby splňoval předpisy Komise.
Podporuji doporučení zpravodaje, které předepisuje zveřejňování údajů na internetu jako povinný požadavek.
Internetové stránky platebních agentur ve členských státech by byly propojené s webovými stránkami Komise nebo se společnou sítí webových stránek v členských státech.
Takové poskytování údajů musí přirozeně splňovat předpisy Evropského inspektora ochrany údajů.
Kromě jiného je rozhodující i to, aby byly dotčené strany předem upozorněny na zveřejnění údajů, a to hned jak to bude možné a kde to bude možné, a to i při shromažďování údajů.
písemně. - Větší transparentnost znamená méně nepodložené protievropské propagandy.
Proto je jednoduché podpořit přístup zpravodaje, který vítá návrh Komise na zlepšení transparentnosti a realizace evropských zemědělských výdajů.
Musíme však mít na paměti, že zemědělské výdaje jsou jedním z největších podílů na výdajích EU.
Pro Unii je to proto otázka legitimity.
Nedostatek jednoznačného přehledu všech výdajů, nejen zemědělských, vede ke zkreslenému obrazu výdajů EU.
Zároveň víme, že řízení zemědělských výdajů se stabilně zlepšuje.
Údaje o výdajích Společenství by měly být lehce dostupné na internetu.
Úplná transparentnost je základem rozpočtové kontroly.
Proto jsem rád, že pan Chatzimarkakis získal ve výboru 100% podporu.
Důsledky dohody mezi Společenstvím, členskými státy a společností Philip Morris o posílení boje proti podvodům a pašování cigaret a pokrok při dodržování doporučení vyšetřovacího výboru Parlamentu (rozprava)
Dalším bodem je zpráva pana Barta Staesa jménem Výboru pro rozpočtovou kontrolu o dopadech dohody mezi Společenstvím, členskými státy a společností Philip Morris o zintenzivnění boje proti podvodům a pašování cigaret a o pokroku dosaženém při zavádění doporučení vyšetřujícího výboru Parlamentu pro tranzitní režim Společenství
zpravodaj. - (NL) Pane předsedající, pane komisaři, dámy a pánové, zprávy Výboru pro rozpočtovou kontrolu často obsahují celkem špatné informace - vždyť je to výbor EP pro boj proti podvodům.
Obvykle se týkají slabých stránek, nesrovnalostí a triků, někdy dokonce i podvodů a lží.
Dámy a pánové, jsem rád, že dnes mohu předložit zprávu o něčem pozitivním, zprávu o úspěchu, zprávu, která ukazuje, jak může spolupráce mezi Evropskou komisí, Evropským parlamentem a členskými státy zajistit vyřešení problémů.
Jaké jsou souvislosti?
Začátkem 90. let byly podvody plynoucí z pašování cigaret velkým obchodem.
Stovky milionů ECU - tehdy jsme ještě místo eura používali ECU - zmizely v kapsách zločinců na úkor rozpočtu Evropské unie a rozpočtů členských států. v roce 1994 ještě úřad UCLAF - předchůdce dnešního úřadu OLAF - vytvořil pracovní skupinu zaměřenou na cigarety. v letech 1996 a 1997 přezkoumal vyšetřovací výbor EP, který byl, mimochodem, úplně prvním vyšetřovacím výborem zřízeným na základě Smlouvy o Evropské unii, všechny aspekty přechodných podvodů.
Vyšetřovací výbor zjistil, že systém monitorování v tranzitním odvětví byl zastaralý.
Nákladní automobily v tranzitu musely mít doklad oražený celním úřadem na místě, kde zboží vstupovalo do Unie, následně prošel Unií a ten stejný doklad orazil celní úřad na místě, kde zboží Unii opouštělo.
Tento doklad se následně musel poslat celnímu úřadu země dovozu. v této souvislosti vznikalo obrovské množství problémů.
Doklady se vracely příliš pozdě: někdy také za tři až čtyři měsíce.
Pak tu byl problém zapomenutých dokladů a zapomenutých razítek.
Proto jedno z nejdůležitějších doporučení, které vyšetřovací výbor navrhl, bylo nahradit celý tento archaický systém založený na papírech a razítcích systémem založeným na počítačích.
Tento nový tranzitní systém s využitím počítačů (NCTS) se postupně zavedl a nyní funguje ve všech členských státech.
Celním úřadům pomáhá zjistit v reálném čase, zda zboží nezákonně neuniká celnímu dohledu, a tak představuje ohromný pokrok.
To samozřejmě nemůže zabránit tvorbě falešných prohlášení, a právě proto žádáme Komisi, aby vytvořila systém i pro tento problém, aby se zabránilo falešným prohlášením o zboží.
Zároveň žádáme, aby úřad OLAF dostal přímý přístup k tomuto systému založenému na počítačích.
Jak jsem již řekl, vyšetřovací výbor se soustředil na problém cigaret.
Cigarety se přepravovaly přes území od jedné hranice ke druhé, ale velmi často toto zboží, tyto cigarety, skončily na černém trhu.
Velmi často byly dokonce propašované zpět do Unie.
Vedlo to k rozsáhlým problémům, někdy dokonce i k násilí. v Itálii byli například dva agenti finanční policie zavražděni.
Celkové vyšetřování odhalilo i to, že některé tabákové společnosti byly s pašeráky spolčené. Na základě této informace Komise spolu s několika členskými státy zahájila soudní při ve státě New York proti společnosti Philip Morris.
Postupně začalo být společnosti Philip Morris jasné, že toto řízení může jen stěží vyhrát, a v roce 2004 bylo dosaženo dohody se společností.
Výměnou za 1,25 miliardy USD rozložených na 12leté období Komise a členské státy stáhly žalobu u soudu ve státě New York.
Druhá část dohody se společností Philip Morris je pravděpodobně ještě důležitější.
Obsahuje ustanovení o spolupráci mezi Philip Morris a Evropskou unií při sledování a hledání cigaret.
Pokud by celní úřady našly náklady cigaret a pokud by nebyla dodržena ustanovení této dohody, společnost Philip Morris bude zavázaná okamžitě zaplatit celní poplatky, kterým se chtěla vyhnout - přičemž číslo, o kterém hovoříme, může dosáhnout i výšky 1,5 milionu EUR za kontejner cigaret.
Znovu opakuji, že toto je zpráva o úspěchu: ukazuje, jak dokážou Parlament a Komise spolupracovat.
Chci však vyjádřit i několik kritických poznámek.
Při rozdělování částky 1,25 miliardy USD mezi Komisi a členské státy pouze 9,7 % dostala Komise a lví podíl směřoval do členských států.
Nemyslím, že je to spravedlivé, zejména když úřad OLAF a Komise vykonaly většinu práce.
Druhá kritika je, že podle povahy dohody se tyto prostředky měly použít na boj proti podvodům.
Komise vykonala svou práci.
Část těchto prostředků použila na program Hercules II.
Na druhé straně členské státy nechaly tyto peníze jednoduše plynout do svých pokladen, i když je měly ve skutečnosti použít na lepší vybavení svých vyšetřovacích služeb, například celních služeb, a na posílení boje proti tomuto typu podvodů.
Zrekapituluji to, pane předsedající, je to skutečně příběh o úspěchu, který by se mohl použít i na jiné produkty, jako alkohol a určité zemědělské produkty.
Doufám též, že tato zpráva dodala pozitivní nádech důležité práci vykonané pánem Kallasem a Komisí, stejně jako naším Parlamentem v boji proti podvodům.
místopředseda Komise. - Pane předsedající, musím poděkovat panu Staesovi za jeho zprávu z vlastní iniciativy a Evropskému parlamentu za podporu těchto otázek a nacházení řešení v této náročné problematice.
Ve svém prohlášení budu nejprve mluvit o tranzitním systému Společenství, za který zodpovídá můj kolega, pan Lázló Kovács.
Evropský parlament gratuluje k úspěšnému zavedení nového přechodného systému s využitím počítačů.
Je to skutečně obrovská změna ve srovnání se zastaralým postupem, který se opíral o papírovou formu.
Aktualizovaný systém bude plně zaveden 1. července 2009.
Řízení rizik je moderní kontrolní nástroj.
Komise aktivně zavádí rámec řízení celního rizika s cílem lépe zaměřit kontroly.
Momentálně s členskými státy stanovujeme kritéria, priority a informační platformy.
Nový systém poskytne také možnost pravidelného monitorování účinnosti provedené analýzy rizika.
Plánovaný rozvoj přechodného informačního systému zaměřeného na boj proti podvodům posílí kapacitu na analýzu a odvrácení rizik v případě přechodných podvodů, zpočátku ve vztahu k citlivému zboží a později pro všechny druhy zboží v tranzitu.
Podmínkou je, aby členské státy umožnily Komisi větší přístup k údajům o pohybu v novém automatizovaném tranzitním systému (NCTS).
Zmrazení dalšího financování NCTS, které navrhuje tato zpráva, by však pro potřebný další rozvoj efektivnější tranzitní kontroly bylo kontraproduktivní.
Několik slov k podvodům na dani z přidané hodnoty.
Ve své zprávě ukázala Sněmovna lordů Spojeného království na mnoho činitelů, které provázejí fenomén podvodů chybějících hospodářských subjektů.
Nevidíme však žádny důkaz o tom, že slabiny přechodného systému vedly k podvodům s DPH.
Rád bych vysvětlil, že i když tranzit nepatřil mezi priority během kontrol tradičních vlastních zdrojů v letech 2001 až 2006 během změny, nebyl ani opomenut.
Výsledkem mnoha kontrol bylo vyžadování plateb z vlastních zdrojů a podílu.
Tento přístup představuje účinné využití kontrolních zdrojů Komise a vyhýbá se návratu k auditům ex ante.
Rád bych se nyní vrátil k dohodě o předcházení podvodům se společností Philip Morris International, která spadá do mé působnosti.
Musím poděkovat Parlamentu za jeho neustálou výraznou podporu.
Komise rozhodně prohlásila, že doufá, že tato dohoda může sloužit jako model pro podobné dohody s jinými společnostmi.
Pokud jde o finance plynoucí z této dohody, nový program Hercule získal v Řecku financování určené na boj proti pašování a falšování cigaret, což jsou nové přidané cíle.
Zvažujeme, zda by bylo program možné použít na financování laboratoří, které by ověřovaly pravost cigaret.
Musím také říci - a pan Staes to také velmi dobře ví - že distribuce peněz byla skutečnou noční můrou, a tou také zůstane v dalších finančních obdobích.
Samozřejmě, velmi mě těší podpora a soustavný zájem Parlamentu o používání těchto prostředků, protože i já mám zájem na tom, aby tyto prostředky byly použity na účely boje proti pašování cigaret a jiným druhům podvodů.
Pokud jde o statistické údaje o zabavení, většina členských států čtvrtletně informuje Komisi o částkách.
Ne všechny členské státy však uvádějí značky, které zabavily, což znamená, že nejsou dostupné žádné kompletní údaje.
Ve sděleních o zabavení ze strany členských států se navíc ne vždy rozlišuje mezi originálními a falšovanými cigaretami, zčásti proto, že to není důležité pro účely stíhání delikventů a výběru cel a daní, a zčásti proto, že je někdy velmi těžké rozlišit mezi falšovanými a pravými cigaretami.
Nadále vyzýváme členské státy, aby poskytovaly kompletnější údaje.
Komise chce na toto téma vypracovat zprávu od úřadu OLAF, jak to navrhoval Parlament, ale podle mě by bylo přínosnější počkat do roku 2010, kdy bude dostupný komplexnější přehladí.
Důvodem je, že nás v celní oblasti čeká mnoho důležitých změn a zpráva v roce 2008 by byla pouze dočasná a odrážela by stav v daném časovém okamžiku.
jménem skupiny PPE-DE. - (FR) Pane předsedající, pane komisaři, dámy a pánové, moje první slova budou gratulace zpravodaji, Bartu Staesovi, kterému se podařilo vytvořit skvělou zprávu k náročnému tématu nedostatků v tranzitním systému Společenství.
Jsem velmi vděčný také Evropskému účetnímu dvoru, který ve své zprávě z prosince 2006 velmi jasně poukázal na rozsah tohoto problému.
Z tohoto hlediska jsem zklamaný, že si pleteme dopady dohody se společností Philip Morris, kterou si musíme pamatovat jako dohodu, jejímž cílem je zastavit soudní proces, a nikoli jako dohodu o partnerství, se závažným problémem tranzitu ve Společenství. z tohoto důvodu jsem předložil pozměňovací návrh jménem skupiny PPE, který se zaměřuje na zabránění nedorozumění.
Pokud jde o průmysl, navrhuji, aby Evropská unie a celý tabákový průmysl společně financovaly program boje proti pašování a falšování cigaret.
Své připomínky však chci soustředit na nedostatky přechodného systému Společenství.
Evropská komise nám hovoří, že posilnila celní přechodný systém zavedením moderního, robustního systému s využitím počítačů.
Zapomíná však, že i když je takový počítačový systém potřebný, nikdy nestačí. a skutečností je, že samotný systém má svoje nedostatky.
Má nedostatky, protože ho řídí úřady členských států, což znamená - jak na to celkem správně upozornil zpravodaj i Evropský účetní dvůr - že členské státy uplatňují nová tranzitní pravidla Společenství s vážnými slabinami.
Parlament v roce 1997 zřídil vyšetřovací výbor, který jasně uvedl, že by EU měla vytvořit rámec, který umožní jednotné fungování celních služeb. a k tomu máme velmi daleko.
V roce 2005 náš kolega poslanec Herbert Bösch ve své skvělé zprávě zdůraznil rozsah problémů a potřebu bojovat proti podvodům a chybám.
Dámy a pánové, realita je taká, že tato zpráva nás vyzývá v širších souvislostech uvažovat o kvalitě našeho celního systému, našich finančních okruzích a všeobecnější ochraně finančních zájmů Evropské unie.
V tomto máte plnou podporu poslanců EP, pane komisaři.
jménem skupiny PSE. - (DE) Vážený pane předsedající, tuto zprávu výslovně vítám. Je skvělá.
Pojem "zpráva z vlastní iniciativy" není úplně přesný.
To, co děláme, pouze navazuje na předmět prvního parlamentního vyšetřovacího výboru a budeme v tom pokračovat.
Nechci si stěžovat, ale je ostuda, že to musíme dělat v tak pozdní hodinu.
Se zájmem jsem se díval na seznam řečníků a skupin, kteří dnes žádali o slovo na toto téma.
Zdá se, že je vždy o něco jednodušší stěžovat si na skandály v EU, než pracovat na konkrétních, pozitivních řešeních.
Cesta je někdy dlouhá - hovoříme o cigaretách - ale vyplatí se po ní vydat.
Děláme pokroky a zpráva pana Staesa to jasně dokazuje.
Samozřejmě, že v této oblasti ještě musíme bojovat s nedostatečnou evropskou integrací.
Někteří ministři financí stále nedokážou odolat jednoduchému malému zvýšeni daně na tabák, pokud začne státní pokladna působit poněkud prázdně, za což se jim dostává pochybné chvály od některých politiků či jiných.
Říkám pochybné, protože spotřebitelé cigaret jednoducho přejdou na pašované nebo čím dál častěji na falešné cigarety.
Zisk z tohoto druhu podvodu směruje přímo do rukou organizovaného zločinu.
Skutečnost, že dnes večer máme všichni důvod k oslavě pokroku, mě nutí k tomu, abych Parlamentu připomněl událost, která Evropě a zejména Komisi už nedělá takovou čest.
Existuje důkaz o tom, že v období let 1992 - 2001 bylo do EU přes Černou Horu propašovaných přibližně 10 000 kamionových nákladů cigaret. Směřovaly konkrétně do Itálie.
Jde pravděpodobně o největší podvod proti rozpočtu EU všech dob.
Úřad státního žalobce v německém Augsburgu zaslal v této souvislosti 60 žádostí o právní pomoc.
Ve Švýcarsku došlo k přiznáním, usvědčením a podobným postupům.
Evropská unie však nepředložila žádné požadavky na vymáhání vlastních prostředků proti Republice Černá Hora.
Pane komisaři, byl bych rád, kdybych se mohl postavit před své daňové poplatníky a říci: "I tuto záležitost jsme prověřili."
Drobní celní úředníci v Německu, Rakousku a ve střední Evropě odvedli velký kus práce ve své působnosti, ale zdá se, že ten, kdo je zklamal, byla Evropská komise.
Musíme řešit tuto ohromnou aféru, která ještě nebyla promlčena.
To bych si přál v souvislosti s tím, co je dnes jinak v celku velmi příjemnou příležitostí k rozpravě.
(DE) Pane předsedající, pane komisaři, dámy a pánové, Parlament mnohem raději mluví o výdajích než o příjmech. a proto slouží panu Staesovi ke cti, že se dnes vracíme k některým drobným příjmům.
Jde přeci o otázku 14 miliard EUR ve formě DPH a ostatních prostředků a 14 miliard EUR na celních poplatcích, což je téměř 30 %.
Podle mého názoru je dobré, že se tomuto tématu dnes věnujeme.
Zjevně jsou tu jen vítězové a i pan komisař si za to zaslouží naše blahopřání.
Těší nás, že se nám - ve spolupráci s členskými státy - podařilo nalézt nějaký způsob.
Je nevyhnutné podpořit budoucnost úřadu OLAF, Evropského úřadu pro boj proti podvodům, abychom mu umožnili plnit jeho úlohu v rámci EU ještě lépe a účinněji.
Úřadu OLAF náleží blahopřání za to, co doposud dokázal i za to, co máme ještě před sebou.
Jsme velmi hrdí na tyto úspěchy, protože to byli tito odborníci, kteří je umožnili.
Zejména pokud vezmeme v úvahu danou problematiku, nebylo tak jednoznačné, že skutečně dosáhneme pokroku, pokud jde o dokument o falšování tabákových výrobků, a že budou členské státy spolupracovat.
Chtěli bychom tento scénář zopakovat i v případě dalších dokumentů týkajících se ochrany finančních zájmů Unie, například v boji proti podvodům v oblasti DPH.
Pak bychom měli skutečné vítěze: evropské daňové poplatníky, kteří nás sem vyslali a kteří mají určité očekávání.
Domnívám se, že pokračovat v boji proti pašování cigaret, je důležitá úloha, že existuje naléhavá potřeba poslat vyšetřovatele z úřadu OLAF do Pekingu a že potřebujeme posílit naše úsilí zaměřené proti podvodům na celém světě.
Otázka na Komisi nyní zní, jak zesílit tlak na výrobce cigaret a přimět je, aby se připojili k dohodě mezi společností Philip Morris a Společenstvím v členských státech.
Podle mě musíme velmi konkrétně zvážit následné kroky a způsob, jak pokračovat v práci na této problematice, protože selhání v této věci by ohrozilo naši vlastní důvěryhodnost.
(PT) Náš zpravodaj a v tomto případě i Evropská komise si zaslouží naše gratulace.
Pokud si pamatuji, je to největší úspěch, jakého Evropská unie doposud dosáhla v boji proti pašování a daňovým podvodům.
Poselství, které nám zpravodaj sdělil a které zatím všichni řečníci podpořili, však zní, že tento boj musíme přenést i do jiných oblastí. v podstatě jde o to zajistit, aby se pohyb všech druhů látek přes celý celní systém řídil efektivně tak, aby chránil finanční zájmy Evropské unie a všech členských států. a z toho pohledu si myslím, že máme stále co dělat.
Proto bych chtěl především vyzvat Evropskou Komisi, aby v této věci nadále vytrvale jednala.
(RO) Dohoda mezi Evropskou komisí a společností Philip Morris je velmi dobrým příkladem finančního nástroje Společenství, který se zaměřuje naráz na několik cílů.
Především se nijak neomezuje volný přístup výrobního průmyslu na trh, přičemž však proti daňovým únikům dovozců falšovaných produktů se bojuje programem, jehož hodnota je 1,25 miliardy dolarů, v plné míře financovaných evropskou společnosti.
Na podpisu dohody by se však přeci jen měl podílet větší počet členských států.
Dohoda byla uzavřená v roce 2004 a mezitím se Rumunsko a Bulharsko, obě země situované na okraji Evropské unie, staly členskými státy.
Po vstupu produktů, které nemají licenci ve všech členských státech Unie, na trh evropský rozpočet zaznamenal výrazné ztráty na spotřební dani a vnitrostátní rozpočty na nezaplacené daně ze zisku.
Skutečnost, že subjekty, které se pokoušejí zavést falešné zboží do Společenství, si vybírají Evropské přístavy, které nejsou vybavené vyspělými technologiemi, jako například skenování a registrování palet se zbožím, je skutečností.
Protože tato situace ovlivňuje celní příjmy Evropské unie, považuji za normální, aby byla modernizace zařízení přístavů provedena za finanční pomoci Společenství.
Mladí lidé čím dál častěji začínají kouřit v důsledku falešných produktů nacházejících se na trhu za nízké ceny. To si časem vyžádá značné finanční částky do sociálního pojištění a zdravotnických systémů členských států.
Ze zpráv vydaných Světovou zdravotnickou organizací vyplývá, že falešné cigarety většinou obsahují o 75 % víc dehtu, o 28 % víc nikotinu a o 63 % víc oxidu uhelnatého.
Pokud zvážíme hrozivé následky kouření, a to obecně bez ohledu na to, zda je původ cigaret zákonný nebo nezákonný, měli bychom se zamyslet i nad jiným tématem: zatímco Evropská unie prosazuje politiky pro boj proti kouření, na druhé straně poskytuje dotace na tabákové plodiny, což je podle mého názoru v rozporu s evropskou politikou v oblasti zdravotnictví.
(HU) Děkuji za prostor, pane předsedající.
Vážený pane komisaři Kallasi, dámy a pánové, pan Staes má pravdu, a proto bych mu chtěl poblahopřát k jeho práci, která je spolehlivá, a přitom ochotná přinášet oběti, ale k jeho současné zprávě.
Evropská unie a její orgány - včetně Komise, Účetního dvora, úřadu OLAF, Evropského parlamentu a v neposlední řade také Výboru pro rozpočtovou kontrolu - považuje dohodu podepsanou se společností Philip Morris v roce 2004 a její následné uplatňování a další kroky za skutečný úspěch, a to oprávněně.
V boji proti pašování a podvodům se nám podařilo dosáhnout důležitých výsledků, a to nejen pro obchodníky a spotřebitele na konci procesu, ale také pro velkého mezinárodního výrobce na jeho začátku.
Tato dohoda nejenže finančně kompenzuje minulé ztráty, ale zastřešuje také jejich předcházení v budoucnosti.
Podařilo se nám dosáhnout, aby společnost Philip Morris pochopila, že vypracování společné strategie proti pašování a podvodům pomocí zajištění finančních nástrojů potřebných na její realizaci, je i v jejím zájmu.
Mimořádně potěšující a pro nás, nově přičleněné země, velmi významné je to, že spolupráce se týká nejen desíti členských států uvedených v dohodě, ale i nových zemí, které jsou zvláště ohroženy pašováním a podvody. Tím se zajišťují také finanční a technické podmínky pro boj proti pašování a podvodům, i když s různou mírou úspěšnosti.
Děkuji.
(PL) Pane předsedající, pane komisaři, přijímám a schvaluji zprávu pana Staese, která povede v první řadě k maximálnímu možnému omezení pašovaného zboží.
To je silné místo této zprávy.
Za druhé, poskytuje důležité rady týkající se způsobu, jakým nejúčinněji vybírat clo.
Jako člověk, který pochází ze země s velmi dlouhou východní hranicí, tedy z Polska, bych však rád upozornil na vnější hranice.
Pan Herbert Bösch má úplnou pravdu, pokud mluví o využívání zkušeného celního personálu.
Tito lidé budou ve skutečnosti omnoho důležitější než vybavení a systémy. Proto bych Vás, pane komisaři, chtěl upřímně požádat, abyste patřičně důkladně prozkoumal návrhy a doporučení a abyste si je zohlednil.
Účinnost a efektivita v boji proti pašovanému zboží bude faktorem svědčícím o úspěchu, pokud jde o reputaci našeho Společenství.
místopředseda komise. - Pane předsedající, děkuji za Vaši soustavnou podporu diskutované problematiky.
Musím říci, že největší problém spočívá v tom, že celá působnost v oblasti cel a daně z přidané hodnoty je v rukou členských států.
Skutečně nechápu, proč se některé členské státy tak zdráhají poskytnout víc možností na využití vybavení, které existují v rámci orgánů Evropské unie.
Úřad OLAF se například v několika případech zachoval mimořádně operativně, v operaci Philip Morris a v operaci Diabolo pro boj proti falešným operacím, a to není možné bez spolupráce na evropské úrovni a bez podpory ze strany určitých služeb Komise.
Po právní stránce je však tato působnost plně v rukou členských států, stejně jako posilnění cel poskytujících potřebné prostředky.
Komise dělá, co je v jejích silách, aby tuto spolupráci umožnila.
Musím říci, že účinný a efektivní boj proti pašování cigaret a hlavně proti podvodům na dani z přidané hodnoty je bez spolupráce členských států nemožný.
Myslím, že v této oblasti máme společné zájmy a že bychom se touto otázkou měli soustavně zabývat s cílem prohloubit naši spolupráci.
Dohoda se společností Philip Morris - a možná jsem to z výkladu pochopil nesprávně - byla uzavřená mezi 10 členskými státy a Evropskou komisí na jedné straně a společností Philip Morris na straně druhé, což je celkem jedinečné.
Tuto dohodu dosáhla Komise, její právní služby a úřad OLAF a prostřednictvím pani Gräßleové pokračuje.
Myslím, že v budoucnosti budeme mít co mluvit.
Hlavním problémem je skutečně neochota některých členských států, přijmout návrh vzájemné administrativní pomoci, který byl předložený a který může sloužit jako platforma.
Nabízíme platformu spolupráce, jsou tu však ještě některé členské státy, některé z největších členských států (já sám jsem se pokoušel přesvědčit některé ministry největšího členského státu, aby byli vůči návrhu otevřenější). z nějakého důvodu tu však existuje mnoho podezíravosti.
Jako bývalý ministr financí však zároveň vím, že boj proti podvodům na dani z přidané hodnoty a clech je možný pouze na základě spolupráce mezi členskými státy.
Rozprava je ukončena.
Hlasování se bude konat ve čtvrtek, 11. října 2007.
Písemná prohlášení (článek 142)
písemně. - (IT) Jako zpravodaj pro boj proti podvodům v EU vítám důležitou dohodu se společností Philip Morris o boji proti pašování cigaret na celních přechodech.
Celní podvody představují jeden z hlavních zdrojů poškozování finančních zájmů Společenství a podvody související s cigaretami jsou jednou z nejzranitelnějších častí.
Poslední operace úřadu OLAF - jako například operace Diabolo (kdy bylo zabavených 135 milionů cigaret, odhadovaná ztráta ve výši 220 milionů EUR) - prokázaly, že proti celním podvodům se dá a musí bojovat. Je důležité posílit operační schopnosti Evropských úřadů.
Dohoda se společností Philip Morris může sloužit jako příklad nejen v oblasti tabáku, ale i v jiných oblastech boje proti falšování.
Výnosy z kompenzace, které dluží společnost Philip Morris, dosahující hodnotu přibližně 1 miliardy EUR, je třeba použit na posílení boje proti falšování v EU.
Pořad jednání příštího zasedání: viz zápis
Ukončení zasedání
(Zasedání bylo ukončeno ve 23:40 hod.)
Zahájení zasedání
(Zasedání bylo zahájeno v 9.00 hod.)
Předložené dokumenty: viz zápis
Dohody o letecké dopravě mezi ES a Spojenými státy americkými (rozprava)
Dalším bodem je zpráva, kterou předkládá pan El Khadraoui jménem Výboru pro dopravu a cestovní ruch o návrhu rozhodnutí Rady a představitelů vlád členských států Evropské unie, kteří se sešli v rámci zasedání Rady, o uzavření Dohody o letecké dopravě mezi Evropským společenstvím a jeho členskými státy na jedné straně a Spojenými státy americkými na straně druhé [8044/3/07 - - C6-0210/2007 -.
místopředseda Komise. - (FR) Vážená paní předsedající, dámy a pánové, vážený pane El Khadraoui, Parlament nám při podepisování první dohody mezi ES a Spojenými státy o letecké dopravě 30. dubna ve Washingtonu výrazně politicky pomohl.
Podpořením dohody 14. března, ještě předtím, než Výbor pro dopravu a cestovní ruch předložil své oznámení, Parlament sehrál velmi rozhodující úlohu v modernizování opatření upravujících transatlantickou leteckou dopravu a v nabídce nových možností evropským občanům.
Dohoda vstoupí v platnost příští rok v březnu a evropské podniky a podniky USA jsou připraveny zahájit provoz nových spojení.
Společný výbor, který se má dohodou zabývat, se setkal již v červnu.
Má se opět setkat v listopadu, aby se zajistilo bezproblémové uplatnění a aby začal pracovat na důležitých záležitostech, kterými jsou hospodářská soutěž a bezpečnost.
V dnešní oficiální rozpravě o dohodě jistě vyzdvihnete několik klíčových myšlenek, se kterými se ztotožňuji.
Zdůrazníte význam dohody druhé etapy pro posun vpřed a pro získání přístupu na trh USA, zejména v podobě umísťování evropských investic do Spojených států.
Zdůrazníte význam sbližování našich předpisů, zejména se zřetelem na bezpečnost s cílem získat "bezpečnost na jednom místě".
Zdůrazníte význam aspektu životního prostředí a zejména obchodování s kvótami emisí CO2.
Nakonec rovněž zdůrazníte význam informování a konzultování s Parlamentem.
Také já mám tytéž politické priority jako vy.
Vítám dohodu mezi našimi dvěma institucemi o bodech, které jsou citlivé jak v Evropě, tak i ve Spojených státech.
Jsem také nesmírně rád, že Parlament tlumočí hlas Evropy do Spojených států prostřednictvím neustálého dialogu s kongresem a vládou Spojených států.
Musíme neustále pracovat na položkách, které představují pro Washington problém.
Shromáždění Mezinárodní organizace pro civilní letectví v září bylo zklamáním.
Jak víte, EU a její evropští sousedé, 42 zemí, bylo donuceno vyjádřit své výhrady týkající se usnesení o obchodování s kvótami emisí CO2, neboť jsme v opozici vůči USA a zbytku světa.
Sněmovna reprezentantů rovněž přijala pozměňovací a doplňující návrh na omezení možnosti, aby se podniky USA dostaly pod zahraniční kontrolu.
I když se o tomto pozměňovacím a doplňujícím návrhu ještě nehlasovalo v senátu, vrhá stín na jednání směřující k dohodě druhé etapy, která by měla začít na jaře.
Evropský parlament kongres a vládu USA o této věci vyrozuměl, stejně jako já, a musíme nadále vyvíjet úsilí, abychom zabránili jakýmkoli krokům, které jsou v rozporu s normalizací leteckého odvětví.
I když tyto události poukazují na problémy, které je třeba překonat, nesmíme zapomínat na nejdůležitější část.
Nyní máme mezi Evropou a USA pevný pracovní základ, abychom se vůči sobě chovali jako rovný k rovnému.
Před šesti měsíci tomu tak nebylo.
Musíme proto stavět na tomto výdobytku, který je výsledkem naší čtyřleté práce.
Samozřejmě, paní předsedající, dámy a pánové, vážený pane El Khadraoui, chci vám říci, že jsem připraven a ochoten splnit politické cíle Parlamentu i Rady a jsem nesmírně potěšen evropskou jednotou v této otázce, jednotou Evropanů.
Vážená paní předsedající, vážený pane místopředsedo Komise, dámy a pánové, když dnes odpoledne konečně dáváme zelenou dohodě o letecké dopravě mezi EU a Spojenými státy, která bude znamenat nejen konec procesu, který trval mnoho let, a který postupoval velmi těžko, ale bude znamenat také začátek nové kapitoly v dějinách letecké dopravy a její důsledky - poněvadž nejsou zcela předvídatelné - by mohly být nesmírné.
Zároveň víme, že toto je jen dočasná etapa, a že před námi je ještě mnoho práce, abychom dosáhli více anebo méně integrovaného trhu letecké dopravy přes Atlantik, který je naším cílem.
Několik poslanců se domnívá, že jsme již v této první etapě udělali Američanům příliš mnoho ústupků.
Domnívají se, že úmysl jednat se rozplyne, zejména když letecké společnosti ze Spojených států už de facto nemají soupeře pro vnitrostátní lety z jednoho členského státu do druhého, které na území USA nemůžeme vykonávat.
Obě strany získají to, co nazýváme pátou svobodou vzduchu, která poskytuje americkým leteckým společnostem příležitost létat dále do Afriky anebo Asie přes Evropu.
Je možná také jiná trasa, ale ta je pro zeměpisné umístnění USA méně významná.
Navíc, od března příštího roku se zruší omezení, která stále existují, pokud jde o přístup na určitá letiště: jen si vzpomeňte na letiště Heathrow, které v současnosti mohou používat jen dvě americké letecké společnosti.
V některých směrech proto neexistuje skutečná rovnováha, ale na druhé straně, pane Komisaři, smlouva představuje určitě krok vpřed a zlepšení oproti současné situaci.
Za prvé, dohoda ukončuje právní nejistotu vytvořenou od rozhodnutí Soudního dvora v roce 2002, v nichž se rozhodlo, že existující bilaterální dohoda o otevřeném nebi obsahuje prvky, které jsou nezákonné a musí se změnit a doplnit.
Za druhé, spotřebitelé pocítí rozdíl, protože doposud mohli létat z členských států do Spojených států pouze národní dopravci a americké letecké společnosti, v budoucnosti budou moci všichni evropští dopravci létat z kteréhokoli bodu v Evropě do kteréhokoli bodu ve Spojených státech s možností létat dále například do Mexika anebo Jižní Ameriky.
To bude nepochybně znamenat větší výběr pro spotřebitele a možná také nižší ceny.
Za třetí, ustanovením Společného výboru, na který také odkazujete, pane Komisaři, se zástupci z obou stran vytváříme instituci, v níž se budou řešit otázky související s dohodou, stejně jako otázky týkající se sociálních, environmentálních a bezpečnostních předpisů a tak dále.
Toto je proto nástroj, který by mohl zvýšit důvěru a porozumění na obou stranách.
Je to velmi důležité, neboť paralelně s tímto otevřením transatlantického trhu je, samozřejmě, podstatné, aby byly předpisy postupně navzájem zharmonizovány a uspořádány na vysoké úrovni.
Když budou mít příslušné orgány lepší podmínky, a když bude užitek z úzké spolupráce jasnější, Američané budou možná také ochotnější učinit nové ústupky v oblasti přístupu na vnitřní trh USA.
Nakonec, stále zůstává mnoho otázek nevyřešených: již jste je zmínili.
Hovořím o vnitrostátních letech, právu založení pro evropské letecké společnosti, pravidlech souvisejících s kontrolou a vlastnictvím a různých dalších omezeních, která se stále uplatňují.
S vědomím, že jednání o druhé etapě začnou velmi brzy, vlastně již příští rok v létě, je třeba, aby Komise nyní přemýšlela o dobré vyjednávací strategii.
Čeho vlastně chceme dosáhnout?
Jaké jsou naše priority?
Jak můžeme přesvědčit Američany, aby podnikli nové kroky?
Kde lze učinit ještě ústupky bez toho, aby nás znevýhodňovaly?
Netřeba vám říkat, pane Komisaři, že kontext je velmi problematický.
Příští rok se budou konat prezidentské volby.
Ve Spojených státech vládne všeobecná nedůvěra, která sahá až po Kongres, vůči myšlence umožnit třetím stranám kontrolovat strategická odvětví, jakým je letecká doprava.
Americké odborové organizace se rovněž obávají ztráty svého vlivu na odvětví prostřednictvím zahraničních zásahů, zejména proto, že se domnívají, že by evropské letecké společnosti mohly být úspěšné, a protože existuje předpoklad, že jsou lépe zorganizovány a budou si moci jednoduše odtrhnout kus koláče z tohoto trhu.
Dále, samozřejmě, máme také evropské volby.
Dále, jsou problémy, které existují již v současnosti.
Připomínáte snahu našeho protějšku v USA, člena Kongresu, pana Oberstara, odlišně interpretovat několik prvků dohody.
Po tom, co jsem toto řekl jako navrhovatel stanoviska a jako Parlament, dnes odpoledne tomu dáme zelenou.
Z celého srdce budeme hlasovat "pro".
Samozřejmě, budeme velmi pozorně sledovat přípravy.
Doufáme, že budeme velmi úzce zapojeni tak, jako jsme byli v minulosti.
Počítáme s tím.
jménem skupiny PPE-DE. - (DE) Vážená paní předsedající, tento Parlament a zejména má skupina PPE-DE bude dnes hlasovat pro tuto dohodu velkou většinou, neboť jsme konečně dosáhli dobrého dočasného výsledku.
Jde však pouze o dočasný výsledek; jak uvedl pan místopředseda Barrot a náš navrhovatel stanoviska, pan El Khadraoui, ještě musíme vyřešit důležité otázky v souvislosti s Dohodou o otevřeném nebi: otázky, jako jsou vnitrostátní lety, právo usadit se, vlastnictví, státní pomoc a také různé další záležitosti.
Kromě skutečnosti, že jsme dokázali dosáhnout přiměřeně dobrého dočasného výsledku, dohoda odhaluje několik slabých stránek v našem systému.
Také na ně se již upozornilo.
V budoucnosti musíme vyvinout úsilí s cílem zajistit, aby náš Parlament - jako protějšek Kongresu USA, který si, jak by mohl někdo říci, přisvojuje různá práva v posledních staletích, má více příležitostí ovlivnit podstatu této dohody.
Tentokrát jsme dokázali dosáhnout pokroku v určitém rozsahu obelstěním systému, zasahováním dříve, než promluvila Rada, ale z dlouhodobého hlediska potřebujeme lepší pravidla na vytváření obsahu.
V tomto důležitém okamžiku bych rád zaměřil pozornost opět na důležitou otázku v letecké dopravě, zejména mezi Evropou a USA.
Bezpečnostní předpisy a bezpečnostní kontroly jsou důležité, aby měli cestující klidnou mysl, když používají tento důležitý způsob dopravy.
Bezpečnostní opatření by se však neměla nesprávně interpretovat jako póza, která způsobuje jen nepohodlí pro cestující, aniž by skutečně zvyšovala jejich bezpečnost.
Z tohoto důvodu je třeba již pomiliónté změnit pravidla tekutin na palubě!
jménem skupiny PSE. - Paní předsedající, v prvé řadě bych se rád omluvil Vám, místopředsedovi Komise a váženým poslancům, protože po dokončení svého projevu budu muset odejít ze zasedací místnosti a poskytnout rozhovor.
Nemám to ve zvyku a omlouvám se, že nezůstanu na zbytek rozpravy.
Rád bych poděkoval svému kolegovi, panu El Khadraouimu, za tuto zprávu a varuji ho, že pokud bude pokračovat v tomto konkrétním dokumentu, možná zlomí můj rekord nejdéle pracujícího navrhovatele stanoviska v parlamentní historii!
Buďme upřímní.
Manželství, do něhož vstoupily Evropská unie a Spojené státy ve formě počáteční dohody o letecké přepravě týkající se civilního letectví, je sňatkem z rozumu, v němž je EU horlivým ženichem a USA velmi zdráhavou nevěstou.
Nyní, když došlo k naplnění manželství, zjišťujeme, že americká nevěsta nepovažuje svého evropského ženicha za příliš přitažlivého, a poněvadž z něho získala všechny nejlepší kousky během svatebního dne, nyní ji nelze obtěžovat naplněním manželství, protože zástupce Oberstar dohlíží na pár s brokovnicí v ruce.
Mezi leteckou politikou EU a USA existují velké rozdíly a vůbec by mě nepřekvapilo, kdybyste se v následujících týdnech a měsících doslechli, že jednání o druhé fázi dohody ztroskotala, protože se USA nechce posunout v klíčových otázkách.
Obávám se, že evropský ženich chce tak zoufale naplnit toto manželství z rozumu, že se znovu podvolí zdráhavé nevěstě.
Co však bude se systémem obchodování s emisními kvótami a bezpečností, o kterých mají EU a USA úplně odlišné názory?
Co bude se zahraničním vlastnictvím leteckých společností USA anebo nepsanou svobodou vzájemné výměny?
Co bude se seznamem cestujících a ochranou podle kapitoly 11?
Toto všechno jsou témata, která nás rozdělují. Uznávám, že existuje vůla sednout si a jednat, ale zdá se nám, že je vždy dána podmínkami, které nám diktují Američané.
Přeji každému úspěchy v jeho snaze. Socialistická skupina v Evropském parlamentu bude hlasovat v její prospěch.
Upřímně však doufám, že jednání budou úspěšná a na konci cesty budeme mít vyváženější, recipročnější a spravedlivější dohodu.
Ale kladu si otázku, zda k tomu dojde při přístupu USA. Ptám se, zda cesta, po které jsme se vydali, nepovede k ukončení tohoto manželství z rozumu rozvodem ve stylu Las Vegas.
jménem skupiny ALDE. - Paní předsedající, vystupuji za svou kolegyni, paní in 't Veldovou.
Skláním se před znalostmi jiných lidí, pokud jde o formální stránku této dohody.
Jako poslankyně EP zastupující Londýn, do kterého patří hlavní letiště Heathrow, mě určitě těší skutečnost, že tato dohoda poskytne cestujícím větší užitek z konkurence a z tohoto pohledu je dobré, že byla uzavřena.
Chci se věnovat bezpečnostním aspektům dohody, protože jsem ze zprávy pochopila, že se tato oblast do velké míry ponechává v pravomoci společného výboru.
Souhlasím s tím, že zpráva vítá spolupráci úřadů EU a USA zodpovědných za bezpečnost letectví.
Jak se však uvádí ve zprávě, bezpečnostní opatření by měla vycházet ze správného hodnocení rizika a neměla by být přehnaná ani nekoordinovaná a při výměně údajů o cestujících mezi EU a USA by se měla respektovat ochrana soukromí evropských a amerických občanů.
Poslancům je známa značná kontroverznost obklopující dohodu o osobních záznamech o cestujících (PNR).
Evropský parlament se velmi rozhodně vyjádřil k tomu, že v této dohodě nesehrával takovou úlohu, jakou by chtěl.
Podle názoru evropských úředníků dohlížejících na ochranu údajů jsou záruky podle nové dohody ve srovnání s předcházejícími dohodami značně oslabené a nová dohoda ponechává závažné otázky a nedostatky nezodpovězené.
Komisař Barrot sice uvítal důležitou úlohu Parlamentu při modernizaci regulačního rámce pro jiné aspekty leteckého průmyslu, ale obávám se, že musíme vyjádřit zklamání nad tím, že jsme neuspěli, pokud jde o námi požadovaný vklad týkající se ochrany soukromí a uplatňování záruk na osobní údaje.
Podle dohody PNR se údaje budou uchovávat 15 let, což je přehnané a což podle zprávy nechceme.
USA budou mít přístup k citlivým údajům, a dokonce je mohou použít v případech malicherných zločinů. To však není boj proti terorismu.
Když to shrnu, vítám tuto dohodu jako celek, ale s obavami přiznávám, že cíle této zprávy, tj. aby se bezpečnostní opatření z pohledu příspěvku k boji proti riziku vhodně vyhodnocovala, aby nebyla nadměrná a chránila soukromí osob, nejsou v oblasti výměny osobních záznamů o cestujících zabezpečeny.
jménem skupiny Verts/ALE. - (DE) Vážená paní předsedající, vážený pane Komisaři, nebylo to poprvé, co jste museli čelit při jednáních partnerovi, který je, mírně řečeno, náročný, neboť podle svých zkušeností od úplného počátku předpokládá, že Evropa vždy, v každém případě ustoupí.
Tak, jako také předtím, když si přečtete tento dokument, je jasně výhodný pro USA.
Je třeba se podívat, zda obsahuje něco ve prospěch Evropské unie, neboť společný výbor je pouze příležitost; není to ještě úspěch, zejména za předpokladu, že USA již výsledky zpochybňují.
Zatím nepozoruji rovnováhu, ale vidím jen velmi malý zájem o naše požadavky.
Přirovnání nastolené předcházejícím řečníkem o spíše bizarní svatbě z rozumu je velmi výstižné.
Otázky bezpečnosti letecké dopravy, ochrany životního prostředí a vlastnických práv zůstaly nevyřešeny.
Pokud jde o otázku bezpečnosti, stále jsme nedosáhli toho, čeho potřebujeme dosáhnout.
Zejména pokud jde o otázku ochrany údajů - ochrany evropských občanů před přehnanými opatřeními, stále jsme nedosáhli výsledku, který potřebujeme, a kterého musíme dosáhnout.
Kromě toho, příspěvek letecké dopravy k našemu selhání v dosahovaní kjótského cíle je velmi výrazný.
Se současnou mírou růstu bude Evropa čelit zásadním problémům, pokud nebudeme mít společnou dohodu s USA, a já toho v této chvíli nevidím ani náznak.
Přinejlepším vidím první kroky, ale Evropa musí být mnohem sebevědomější a hovořit ve vyjednávacím procesu jednohlasně, neboť to, co se stalo doposud, nám poskytuje příležitosti.
Ještě jsme však nezískali výhody, a mohu s jistotou říci, že Evropský parlament a Výbor pro dopravu a cestovní ruch bude zkoumat výsledky vytvořené společným jednacím výborem velmi pečlivě.
Vážená paní předsedající, dámy a pánové, v centru zahraniční politiky EU o letecké dopravě leží založení otevřeného prostoru pro leteckou dopravu mezi Evropskou unií a Spojenými státy americkými.
Tato politika je zcela v kapitálových zájmech.
Používá se k vytvoření úplného tlaku a ohrožuje dvě anebo tři monopolistické podnikatelské skupiny v letecké dopravě v rámci EU.
Budou mít také výběr mezinárodní letecké dopravy, zatímco ostatní letecké společnosti, které zůstaly, budou svou povahou regionální a jejich činnosti budou omezeny na činnosti v rámci členských států.
Silný tlak a ohrožení, které zažívá personál v Alitalia, Olympic Airlines a jiných leteckých společnostech v členských státech, jsou typické pro to, co se nyní děje.
Konflikty jsou viditelnější při jednáních se Spojenými státy.
Výslednou dohodu a znaky tření lze odvozovat ze státních dotací pro Airbus a Boeing, předcházení sabotáži na vnitrostátních letech v USA a odmítnutí vlády USA dovolit spoluvlastnictví, anebo dokonce odkoupení leteckých společností USA evropskými leteckými dopravci.
Dohoda ukazuje úroveň kompromisu mezi EU a Spojenými státy.
Toto má daleko k plnění potřeb lidí; přispěje ke zvýšené míře koncentrace prostřednictvím převzetí a spojování leteckých společností.
Ve všech těchto oblastech zůstávají závažné problémy se zřetelem na ochranu osobních údajů stejně jako v souvislosti se životním prostředím.
Z těchto důvodů budeme hlasovat proti návrhu dohody o letecké dopravě mezi Spojenými státy a Evropskou unií.
ITS. - (IT) Vážená paní předsedající, dámy a pánové, reciprocita je důležitá hodnota v mezilidských vztazích a ještě více ve vztazích mezi státy, i když jde také o obchodní vztahy.
Ve skutečnosti jsem se snažil zavést do zprávy pana El Khadraouiho několik pozměňovacích návrhů v neúspěšné snaze vyrozumět naše kolegy v Komisi o tomto a o jiných bodech.
V éře, kdy je rozhodující komunikace, a kdy letecké komunikace nabízejí předtím nepředstavitelné možnosti cestování, jsou dohody o letecké dopravě mezi národy jednoznačně potřebné a žádoucí.
Co však není jasné, proč v této zprávě, stejně jako ve všech ostatních aktech přijatých Evropskou unií, se zdá, že nejsme schopni požadovat reciprocitu, což také znamená stejné podmínky soutěže.
Měli bychom uvažovat jako občané, zejména my poslanci, za předpokladu, že náš Parlament je jedinou institucí EU, které se efektivně dostalo přímého mandátu od veřejnosti.
Proto kdyby si Parlament přál prezentovat nezávislou schopnost vést politiky jiných institucí, musel by to dokázat ve svých krocích a svých (i když omezených) spolurozhodováních, která se nedají jednoduše ovládat neevropskými zájmy.
Tak je to dnes v případě zprávy pana El Khadraouiho, která je jinak v mnoha směrech výborná a rád bych využil této příležitosti a poděkoval mu za jeho práci.
Jak tomu však je při mnoha jiných příležitostech, zprávě chybí schopnost jasně stanovit, že pokud má existovat volná soutěž, je absolutně nevyhnutelné, aby existovaly stejné podmínky pro vnitrostátní lety a dodržování souladu se sociálními a environmentálními standardy.
Reciprocita se neuplatňuje ani se zřetelem na bezpečnost a práva cestujících.
Kromě toho se ve zprávě uznává, že odvětví letecké dopravy má mnohé nepříznivé účinky, které přispívají ke změně klimatu.
Proto nemohu pochopit, proč mí kolegové poslanci nepodpořili pozměňovací návrh, který jsem předložil, týkající se nepříznivého vlivu složek obsažených ve stopách par za letadly, a že pravděpodobnost, že se tento nepříznivý vliv zvýší spolu s růstem letecké dopravy, a proto se vyzývá k tomu, aby byla letecká doprava zahrnuta do evropského systému obchodování s emisními kvótami.
Nakonec, pokud jde o uplatňování mezinárodních sociálních právních předpisů, nezdá se mi, že evropští a američtí přepravci jsou ve stejném postavení, a tak ani zde nejsou bilaterální práva.
Myslím si, že toto všechno je dostatečným důvodem k tomu, aby se hlasovalo proti zprávě.
(DE) Vážená paní předsedající, pane místopředsedo Komise, dámy a pánové, rád bych odmítl body, které uvedla paní Lichtenbergerová a pan Romagnoli ve svých prohlášeních.
Samozřejmě, neexistuje úplná reciprocita práv, ale ve srovnání s předcházející situací jde v tomto případě o vyváženou dohodu, což je důvodem k tomu, abychom pro ni hlasovali.
Pokud zastáváte názor, že toto není vyvážená dohoda, hlasujte všemi prostředky proti ní, ale my souhlasíme s navrhovatelem stanoviska, že je prvním vyváženým krokem, a rovněž souhlasíme s tím, že musí následovat další krok.
Samozřejmě, podporuji navrhovatele stanoviska v jeho požadavku, jak řekl můj kolega pan Rack, že bychom měli rychle pokročit k této druhé etapě.
Měli bychom, celkem jednoduše, využít toho, co se nyní dohodlo.
Vyzývám proto evropské letecké společnosti, aby využívaly nových příležitostí, které se jim nabízí díky této dohodě, pokud jde o jejich práva vlastnictví a kontroly, a aby vytvořily licenční provozy a zapojily se do politiky značek a částečně se zapojily do programu vlády USA.
Neměly by čekat na druhou etapu. Nyní by měly využít první etapy, tak, abychom po vstupu do druhé etapy jednání měli užitek z úvodních zkušeností a identifikovali oblasti, ve kterých jsou stále nedostatky, pokud jde o práva našich evropských společností na trhu USA.
Musíme vyzývat administrativu a naši vlastní Komisi, aby využila příležitosti nabízené touto dohodou, a aby se, například, dohodla o bezpečnosti na jednom místě na trvalejším základě.
Toho lze dosáhnout prostřednictvím společného výboru a ve spolupráci se zprávou a můžeme ukázat občanům, že tato dohoda je pro ně prospěšná, zejména když nemusí podstupovat druhou bezpečnostní kontrolu na letištích.
Mí kolegové a já bychom rádi poděkovali Komisi za její dobrou spolupráci v této věci, ale musíme trvat na podobně dobré spolupráci ve druhé etapě procesu.
Varuji Američany před přijetím návrhu pana Oberstara, neboť pokud chtějí podkopat tuto dohodu všemi svými jednostrannými změnami a doplněními, budeme reagovat ostře.
Dovolte nám proto říci Američanům, že budeme rádi pokračovat v rozhovorech mezi kongresem a Evropským parlamentem, nesmí však podkopávat dohodu svou neobjektivní interpretací.
(DE) Vážená paní předsedající, vážený pane Komisaři, nejprve bych chtěl pogratulovat panu zpravodaji za jeho jasné vykreslení situace a zaujatého postoje.
Za prvé, pozitiva, která zmínil také předcházející řečník.
Díky dohodě o otevřeném nebi mezi USA a Evropou máme konečně příležitost založit letecké trasy z Evropské unie přes Spojené státy do třetích zemí, jako jsou Mexiko a Jižní Amerika.
Rovněž nabízí příležitost pro kteréhokoli přepravce se sídlem v Evropské unii, aby létal odkudkoli v EU kamkoli do USA bez jakýchkoli omezení kapacity anebo cen a souhlasím s předcházejícím řečníkem: těchto příležitostí se musí využít.
Touto dohodou se dosáhlo pokroku také v oblasti investování do leteckých společností USA.
Dohoda o otevřeném nebi je tedy prvním důležitým krokem k otevřenému prostoru pro leteckou dopravu bez omezení na obou stranách.
Může tedy vytvářet nové trasy letů a velký počet nových pracovních míst.
Na druhé straně, jak už bylo řečeno, je třeba objasnit, že toto je jen první krok a nelze jej považovat za konečnou dohodu.
Od Komise očekáváme, že v druhé etapě bude s USA jednat o nevyřešených otázkách, jako jsou vnitrostátní lety, právo založení, vlastnictví a státní pomoc.
Potenciál konfliktu už dostatečně objasnil pan komisař, ale doufám, že se v práci transatlantického výboru dosáhne pokroku, abychom nakonec měli vzájemné práva, která se budou moci zavést a dohodu o otevřeném nebi, která je hodna svého jména.
Paralelně s tím by měl výbor tlačit na zahrnutí letů z USA do obchodování s emisními kvótami, neboť víme, že na setkání ICAO jsme toho příliš mnoho nedosáhli, jak jste uvedli.
Samozřejmě, měl by zdůraznit také náš požadavek jednorázové bezpečnostní kontroly.
Dámy a pánové, ráda bych přivítala pana Georgioua, který je novým členem Evropského parlamentu, a dala mu slovo.
- (EL) Vážená paní předsedající, v posledních letech jsem sledoval zoufalou snahu Evropanů podepsat dohodu o letecké dopravě se Spojenými státy.
Navzdory velké ochotě na naší straně jsem stejně tak zaznamenal zdráhání se Američanů.
Pokud nechtějí dosáhnout zásadní dohody, měli bychom upozornit Evropany na skutečnost, že by měli být připraveni poskytnout bianko šek.
Tyto dohody, paní předsedající, se však netýkají pouze strojů, zájmů a společností.
Tyto dohody se týkají lidí - lidí, kteří cestují z Evropy do Spojených států.
Někteří jsou Řekové, s kterými se zachází jinak než s ostatními Evropany.
Mohli by hodně vyprávět o útrapách, které podstupují, aby získali víza do USA, a o tom, co snášejí, když přijedou a jsou předmětem kontrol a prohledávání, jakoby byli potenciálními teroristy.
Určitě chápete, že to pro cestující představuje stres, přinejmenším pro Řeky, kteří jsou v každém případě rovněž součástí Evropy.
Vážená paní předsedající, pokud tyto dohody podepsané mezi vládami anebo parlamenty nechytnou za srdce a duše lidí a občanů Evropy, budou mít mimořádně krátkou životnost a budou zcela neúspěšné.
Byl bych rád, kdyby se toto zahrnulo do našich pokynů, když se opět budeme snažit jednat.
Dohody by se měly zakládat na rovnosti, poctivosti a reciprocitě.
Paní předsedající, v prvé řadě vítám zásadu dohody.
Dohoda mezi Spojenými státy a Evropskou unií bude, pokud se na ní strany nakonec dohodnou, důležitým historickým posunem.
Pro letecké společnosti EU to znamená více zámořských letů do Spojených států.
Má to výhody také z pohledu cestujících leteckých společností. Více leteckých přepravců znamená větší konkurenci a nižší sazby cestovného.
V rámci Evropy již vidíme pozitivní vliv nízkorozpočtových přepravců na letecký průmysl ve formě obrovského nárůstu počtu cestujících.
Vyjednavačům EU vyjadřuji poklonu za úspěšný postup v náročných jednáních.
Jednání ještě nejsou uzavřena a vyžadují mnoho trpělivosti a diplomacie, pokud však nakonec dojde k dohodě, její výstup bude, doufám, hodný čekání.
Upřímně doufám, že nevyřešené problémy dohody lze překonat.
Pokud jde o problémy, souhlasím se všemi předcházejícími řečníky.
Musíme se do toho pořádně zakousnout a postarat se, aby tato dohoda byla vyrovnaná; musíme podržet Evropu a trvat na tom, abychom získali přesně to, co chtějí pro sebe oni.
Domnívám se, že většina omezení ze strany úřadů Spojených států v souvislosti s požadováním osobních údajů z bezpečnostních důvodů je nepřiměřená.
Musíme zabezpečit, aby to neodradilo evropské cestující směřující do Spojených států. Když totiž nevyřešíme tento konkrétní problém, promění se ve velkou překážku.
Nyní budu velmi provinční a úzkoprsý.
Mám další problém, a to fakt, že první mezinárodní transatlantické letiště v Irsku bylo letiště v Shannonu.
Po dlouhou dobu bylo pro mnohé bránou do Evropy, povinná zastávka však nyní podle této dohody zanikne.
To výrazně sníží životaschopnost letiště Shannon a bude mít vážné důsledky pro středozápadní oblast, která je velmi znevýhodněná.
Tato záležitost se však netýká ani tak Evropy, jako irské vlády.
Nakonec, znovu lze říci, že EU i cestující nutně potřebují dohodu - ne však za každou cenu.
místopředseda Komise. - (FR) Vážená paní předsedající, rád bych poděkoval všem poslancům, kteří vystoupili s příspěvky.
Nejprve a především, jako odpověď vašemu navrhovateli stanoviska, panu El Khadraouimu, lze i tak říci, že v první etapě se dosáhlo vyvážené dohody.
Dosáhlo se také příslibu Spojených států, že budou jednat o druhé etapě.
Existuje dokonce povinnost začít jednání ve lhůtě 60 dní od začátku předběžného uplatňování.
Evropská strana schválila odvetné opatření.
Je možné stáhnout určité ústupky, pokud druhá etapa nebude v evropském zájmu.
Toto je určitě důležitý bod.
Komise již začala s členskými státy diskusi v souvislosti se zvláštním jednacím výborem s cílem vymezit strategii jednání druhé etapy.
Vy, stejně jako pan Jarzembowski, jste trvali na potřebě vymezit dobrou strategii jednání.
Určitě plánuji zapojit vás a Parlament, abychom mohli jednat opravdu co nejefektivněji.
Pravdou je, jak řekl pan Jarzembowski, že nyní existují nové příležitosti pro evropské podniky, po kterých je třeba sáhnout.
Dohoda poskytuje širší škálu služeb a nižší ceny, vytváří pracovní příležitosti a umožňuje nám založit koordinaci opatření, která by mohla mít vliv na cestující: problémy souvisejí s bezpečností a jednorázovou bezpečnostní kontrolou z dlouhodobého hlediska, zejména vedle otázek životního prostředí.
Chtěl bych odpovědět paní Ludfordové tím, že osobní záznamy o cestujících nejsou součástí dohody o letecké dopravě.
Všechna rozhodnutí anebo opatření v souvislosti s osobními záznamy o cestujících musí být v souladu s podmínkami dohody.
Otázka osobních záznamů o cestujících však musí být přezkoumána v souvislostech a pan Frattini o našich obavách v tomto směru ví.
Je pravda, že jste kladli velký důraz na problém bezpečnosti a je pravda, že tento dialog musí skutečně být součástí dohody společného výboru s cílem vytvořit řešení pozitivním způsobem.
Obě strany pracují na dosažení vysoké úrovně bezpečnosti, která nebude škodit leteckým službám ani cestujícím.
Zjevně v souvislosti s touto dohodou musí skupina pro bezpečnost a koordinaci dopravy umět specificky reagovat na naše obavy a určitě tomu budu věnovat náležitou pozornost.
Rovněž bych rád řekl, že podle všeho máme dva problémy, v případě kterých je třeba vytvořit určitá zlepšení a řešení: problém bezpečnosti a problém v oblasti životního prostředí.
V souvislosti s problémem životního prostředí je evidentní, že si velmi přejeme integrovaný globální přístup s cílem řešit výzvu klimatických změn.
Stejně tak, jak jsem již řekl, a jak znovu opakuji, na shromáždění Mezinárodní organizace pro civilní letectví (ICAO) v Montrealu jsme všichni společně obhajovali systém výměny emisních kvót, postup, který využívá nástrojů trhu a jeví se jako nejefektivnější řešení.
Momentálně musíme přistoupit na odmítnutí ze strany Spojených států a některých asijských národů.
I tak si myslíme, že to spolupráci nebude stát v cestě.
Víte, že v projektu CleanSky spolupráce s USA také postupuje.
Nejzajímavějším nápadem je atlantická interoperativní iniciativa na snížení emisí.
Zahrnuje nové způsoby přistávání, které nám mohou pomoci snížit důsledky emisí CO2.
Vážená paní předsedající, dámy a pánové, chtěl bych říci, že určitě musíme v druhé etapě uspět.
Od Evropy se vyžaduje výrazný tlak a neochvějná oddanost, aby se uspělo v druhé etapě, která je určitě důležitější, neboť jejím výsledkem by určitě bylo předložení dohody o otevřeném nebi.
Buďte si jisti, že Parlament bude úzce zapojen do jednání, která budou určitě složitá, ale, jak jsem již řekl, začnou brzy, neboť jsme podepsali jen první část dohody a ta má také tuto druhou etapu.
V každém případě bych chtěl vyjádřit dík Parlamentu za to, co se jeví jako rozsáhlá, pevná podpora: opět budeme potřebovat vaši podporu, abychom uzavřeli dohodu a uspěli v druhé etapě.
Rozprava je ukončena.
Hlasování se bude konat dnes v 11:00 hod.
Kapacita letišť a služby pozemní obsluhy: směrem k účinnější politice (rozprava)
Dalším bodem je zpráva, kterou předkládá paní Jensenová jménem Výboru pro dopravu a cestovní ruch o kapacitě letišť a službách pozemní obsluhy: směrem k účinnější politice.
navrhovatelka stanoviska. - (DA) Vážená paní předsedající, pane komisaři, dámy a pánové, nápor na evropská letiště je v současnosti tak velký, že i malé zpoždění na jednom letišti může znamenat výrazné zpoždění na jiných.
Kromě toho, pokračující růst v letecké dopravě zvětší problémy na letištích, a to bude mít nepříznivý vliv na efektivitu, konkurenceschopnost a životní prostředí.
Kapacitní problémy na evropských letištích nejsou jen vnitrostátním problémem, ale evropským, a proto vítám akční plán Komise a 14-bodový plán jako úvodní krok ke zlepšení kapacity na evropských letištích.
Návrhy Komise jsou však nedostatečné, a proto se v mé zprávě navrhuje, aby Komise do roku 2009 navrhla všeobecný plán na zlepšení kapacity letišť v Evropě.
Samozřejmě, v konečném důsledku je povinností členských států, aby stavěly a rozšiřovaly letiště.
Všeobecný plán má být nástrojem, anebo postupem, aby se zajistilo, že členské státy budou koordinovat své iniciativy na podporu a rozšíření kapacity letišť.
Je třeba, aby se tento problém zkoumal z mezinárodního úhlu pohledu.
Letiště mají různé charakteristické rysy, různé silné stránky, důležitá však je interakce.
To platí nejen pro interakci mezi letišti, ale také pro interakci s ostatními způsoby dopravy a infrastrukturami obklopujícími letiště (tzv. komodalita).
Ráda bych poděkovala Komisi, také mluvčím ostatních politických skupin, panu El Khadraouimu, panu Jarzembowskému, panu López-Istúriz Whitovi a paní Lichtenbergerové za jejich mimořádně konstruktivní spolupráci na této zprávě a jsem ráda, že Parlament je schopen prezentovat jasnou zprávu ukazující širokou podporu v záležitostech kapacity i liberalizace směrnice o pozemní obsluze.
Samozřejmě, letiště jsou milována i nenáviděna.
Vytvářejí růst a prosperitu a poskytují spojení mezi regiony, ale také vytvářejí hluk a znečištění a zabírají prostor.
Proto je důležité, aby se problémy řešily způsobem vhodným pro všechny zúčastněné strany.
Za prvé, navrhujeme podporování ekologického rozšiřování kapacity.
Ucpání samotného letiště může mít nepříznivý vliv na životní prostředí, když se letadla nechávají kroužit, následkem čehož jsou nevyhnutelné emise CO2.
Následně rovněž vítám iniciativu Komise začlenit leteckou dopravu do systému obchodování s emisními kvótami Evropské unie.
Měla bych však zdůraznit, že je pro nás důležité, abychom věci zavedli také na globální úrovni.
Za druhé, je důležité, aby Komise sledovala, jak země zavádějí společná pravidla na přidělování termínů.
V této souvislosti se ve zprávě také vyžaduje, aby Komise stanovila časový rámec a lhůty s cílem zlepšit spolupráci mezi sousedními členskými státy, pokud jde o stavění funkčních bloků vzdušného prostoru (FAB).
Je nevyhnutelné, aby v této oblasti nastaly podstatné změny do roku 2008 - je to pro Parlament vysoká priorita.
Za třetí, je vzdušným zámkem představovat si, že může existovat rozšíření kapacity letiště bez řádného zapojení a spolupráce s regionálními a místními správami.
Je proto důležité, aby mezi těmito evropskými regiony s letišti vznikl dialog o koordinaci rozšiřování kapacity.
Regiony si mohou vyměňovat zkušenosti a učit se od sebe navzájem (Jaký má letiště environmentální vliv na okolní obyvatelstvo?
Jaké jsou plány územního rozvoje?
Jaký význam obecně má letiště pro růst a zaměstnanost v oblasti?) a možná z toho vyvinout osvědčené postupy.
Doufám, že Rada podpoří základní myšlenky v této zprávě, konkrétně, že akční plán Komise není dostatečný, že se musí připravit směrnice na optimalizaci a rozvoj kapacity letišť, že se přesto požaduje dodatečná kapacita, a že slova musí být doprovázena také skutky.
Druhá část mé zprávy se týká pozemní obsluhy, to znamená veškeré obsluhy kolem letadla a na letišti od dodávání paliva a nakládání se zavazadly až po postup registrace před odletem.
Zde se Komise připravuje na revizi existující směrnice o přístupu k trhu s pozemní obsluhou na trzích na letištích Společenství, což je, jak víme, ožehavé téma.
Ráda bych poděkovala mluvčím za konstruktivní spolupráci, kterou jsme měli.
Souhlasíme, že Komise by měla vykonat aktualizovanou analýzu implementace a vlivu současné směrnice o pozemní obsluze před tím, než na program dáme novou liberalizaci.
Musíme mít úplný přehled o vlivu na uživatele, cestující a personál a budoucí směrnice musí zajistit kvalitu v pozemní obsluze a přiměřené pracovní podmínky pro zaměstnance.
Musíme zajistit, aby nešlo o monopolistické podmínky, a že půjde o jasná pravidla výzev na předkládání nabídek s cílem zapojit uživatele.
Doufám, že zpráva bude inspirovat Komisi, aby postupovala se směrnicí o pozemní obsluze, i se 14-bodovým plánem.
místopředseda Komise. - (FR) Vážená paní předsedající, dámy a pánové, rád bych poděkoval vám, paní Jensenová, stejně jako Výboru pro dopravu a cestovní ruch.
Děkuji za podporu akčního plánu Komise a za vaše odhodlání pro politiku Společenství týkající se letecké dopravy.
Jednou z výzev politiky letecké dopravy je zabránit ucpání evropských letišť.
Náš akční plán se zaměřuje na rozvoj společné globální letištní politiky.
Zahrnuje optimalizaci výstupu existujících kapacit letišť a zlepšení plánování nové infrastruktury zamezením porovnávání čistě místních řešení a tvorbě překážek.
Vždyť Parlament velmi dobře ví, že optimální fungování sítě evropských letišť lze zaručit, jen pokud místní akcie budou součástí soudržné globální politiky.
Postup navrhovaný Komisí má být realistický, neboť respektuje hospodářská a environmentální omezení, která je třeba vzít v úvahu.
Proto, paní Jensenová, byla priorita dána na úvod lepšímu využití existujících kapacit letišť, díky rozvoji a harmonizovanému zavádění nové technologie.
Je úplně zřejmé, že když získáme jednotné nebe s funkčními kontrolními bloky leteckého provozu, budeme schopni využívat existující infrastrukturu mnohem lépe.
Je pravda, že výstavba nové infrastruktury způsobí ještě více problémů, zejména ve velkých městských oblastech s výraznou poptávkou po letecké dopravě.
Náš akční plán se však zabývá problémem tvorby nové infrastruktury, která je často nutná a chceme plánovat novou infrastrukturu pro lepší ocenění její užitečnosti a umístnění s cílem učinit ji příznivější pro životní prostředí.
Vážená paní předsedající, Výbor pro dopravu a cestovní ruch přijal 2. října závěry, které jsou méně náročné než závěry Parlamentu.
Mnoho členských států, možná příliš náchylných poslouchat osoby mající na starosti jejich vlastní letiště, není ochotno přijmout koordinaci Společenství a raději budou nadále přikládat priority místním řešením zavedeným na každém letišti.
Tento druh neochoty ztěžuje realizaci akčního plánu, ale podpora Parlamentu umožní Komisi, aby pracovala specificky směrem k iniciativám na základě příspěvků paní Jensenové.
Děkuji jí a rovněž bych rád poděkoval Výboru pro dopravu a cestovní ruch za kvalitu práce a za to, že nám pomohl posunout se v této otázce dále, což je důležité také v zájmu harmonického, trvale udržitelného rozvoje celého odvětví letecké dopravy.
navrhovatel stanoviska Výboru pro hospodářské a měnové záležitosti. - Paní předsedající, pokrok v leteckém průmyslu přispěl velkou měrou k hospodářskému pokroku a všeobecné prosperitě a může k nim přispívat i nadále.
Tento průmysl si nezaslouží nepřátelství environmentalistů, kterému musí často čelit.
Tento přístup je také politicky nerozumný, protože z vývoje mají velký prospěch naši voliči - jak v práci, tak i v době odpočinku.
Letectví učinilo mnoho pro to, aby splnilo své závazky vůči životnímu prostředí. Vyvinulo a přijalo nové technologie a zlepšilo efektivnost provozu.
Je na politických orgánech a administrativních a regulačních úřadech, aby se chopily své úlohy a povolily a s nadšením podpořily pokračující zlepšování.
Skvělá zpráva paní Jensenové obsahuje velkou část toho, co můj výbor navrhoval.
Jsou zde však tři věci, které Výbor pro hospodářské a měnové záležitosti předložil ve svém stanovisku, a které se neobjevily v závěrečné zprávě.
Za prvé, provoz tišších letadel by měl umožnit zrušení omezení otvírací doby letišť a takřka všude napomoci přechodu na 24-hodinový provoz.
To by výrazně zvýšilo využívání kapitálu a kapacit letištních infrastruktur a samotných letadel, zlepšilo produktivitu a přineslo levnější služby, přičemž vliv na životní prostředí by nebyl výrazný.
Za druhé, výběr efektivních provozovatelů pozemní obsluhy rovněž zvyšuje produktivitu prostřednictvím zlepšení využívání letištní infrastruktury, hlavně tam, kde zvyšují obrat letadel a přispívají k dochvilnosti a spokojenosti cestujících.
Za třetí, obhajovali jsme uplatnění tržních sil otevřenými aukcemi letištních provozních intervalů a opuštění původních národních předpisů, přičemž by se zachoval definovaný podíl provozních intervalů na centrálních letištích pro podstatné regionální přepravní služby.
Orgány zodpovědné za vytváření prostředí, ve kterém pracují letecké společnosti, musí prostřednictvím poskytování adekvátní a efektivní infrastruktury a stanovení přiměřených regulačních podmínek umožnit vyšší produktivitu.
navrhovatel stanoviska Výboru pro zaměstnanost a sociální záležitosti. - (DE) Vážená paní předsedající, dámy a pánové, mnozí z vás zřejmě přiletěli sem do Bruselu přes mé domácí letiště, Frankfurt nad Mohanem.
Rychlá obsluha je klíčovým faktorem v kvalitě pozemních služeb, které jsou zodpovědné za nakládání a vykládání, čištění a doplnění paliva do letadla a usnadnění systému pro cestující.
Tyto postupy práce však musí do sebe hladce zapadat.
Evropský parlament s cílem udržovat na všech letištích v Evropě dobré profesionální normy přijal ještě v roce 1996 rozhodnutí v tom smyslu, že mimo provozovatelů letišť získají licenci na práci na letištích pouze ti poskytovatelé služeb, kteří dokáží pracovat dlouhodobě efektivně.
Počet těchto poskytovatelů služeb je však omezen.
Tehdy, stejně jako nyní, jsem byl zpravodajem pro Výbor pro zaměstnanost a sociální věci a mohl jsem zabránit neomezené liberalizaci těchto služeb.
I když plně respektuji potřebu hospodářské soutěže, lze ji akceptovat, jen když je spravedlivá a není na úkor pracovníků anebo bezpečnosti.
Ne každý dodavatel dokáže zajistit požadovanou vysokou úroveň odborné přípravy, přiměřenou úroveň mezd a dobré služby.
Hospodářská soutěž v oblasti cen však znamená, že stále pracovní místa jsou čím dál více nahrazována smlouvami na dobu určitou a smlouvami s agenturami s nízkou úrovní kvality.
Chtěl bych poděkovat Anně Jensenové.
Můj Výbor pro zaměstnanost a sociální věci a váš Výbor pro dopravu a cestovní ruch spojily své síly a vyzvaly Komisi, aby zajistila, aby se především řádně provedla směrnice z roku 1996 ve všech členských státech EU.
Údaje, které nám byly poskytnuty, nejsou aktuální.
Obsahují informace jen o zkušenostech v 15 členských státech.
Chceme pečlivou analýzu výhod a nevýhod liberalizace pro pracovníky i pro cestující.
Služby pozemní obsluhy jsou klíčovým příspěvkem k bezpečnosti letecké dopravy.
Klíčové infrastruktury, jakými je evropská křižovatka ve Frankfurtu nad Mohanem a na jiných místech, jsou zcela nevhodné jako hřiště pro ty jednotlivce, kteří chorobně prosazují příčinu harmonizace v Evropě.
navrhovatel stanoviska Výboru pro regionální rozvoj. - (PL) Vážená paní předsedající, pane Komisaři, jménem Výboru pro regionální rozvoj bych rád pogratuloval paní Jensenové k její vynikající práci.
Technické a organizační otázky jsou v souvislosti s kapacitou letišť velmi důležité.
Měl by se přijmout holistický přístup k otázce, ale také s odkazem na místní a regionální životní prostředí letišť.
Letecká doprava přispěla ke zlepšení územní, hospodářské a sociální soudržnosti, zejména v případě oblastí daleko od center.
Existence takových spojení je často rozhodující, když se rozhoduje o umísťování investic a přijímání turistů.
Ve zkratce, tato spojení jsou velmi důležitá pro rozvoj regionu.
Letiště jsou důležitá i pokud jde o tvorbu pracovních míst.
Členské státy, regionálně a místně zodpovědné orgány musí zajistit, aby letiště, bez ohledu na jejich řídící orgány, byla zahrnuta do regionálních plánů územního plánování a národních strategií rozvoje.
Koordinace by měla být také na úrovni evropské sítě.
Umístění letišť by nemělo být až tak určováno ambicemi zapojených zodpovědných orgánů, ale spíše logikou jednotlivých situací.
V rámci Unie existují případy, kdy dosti velké městské aglomerace umístěné méně než 100 kilometrů od sebe mají samostatná letiště.
Bylo by citlivé, aby oběma městům sloužilo jedno letiště.
Umístění letišť by se mělo zvolit tak, aby jim umožnilo sloužit sousedním a hraničícím regionům.
Pokud je to možné, měla by se uplatnit intermodální řešení, neboť rychlá železniční spojení mezi letišti výrazně zvyšují jejich kapacitu.
Samozřejmě, je velmi důležité zabezpečit dobré dopravní spojení mezi letišti a centry měst v jejich oblasti.
Údržba a rozšiřování existujících letišť a výstavba nových musí být předmětem relevantního hodnocení územního vlivu.
Je to zvláště důležité v souvislosti s přírodním životním prostředím, pokud jde o hluk, emise škodlivých látek, hustotu silniční dopravy v blízkosti letiště, blízkost palivových nádrží, a také ve vztahu k meteorologickým faktorům.
Nakonec bych rád řekl na základě mé vlastní zkušenosti a vyjádření mých voličů, že otázky související s kapacitou letišť zahrnují více než pouze technické otázky, systémy kontroly letecké dopravy a koordinování odletů a přistávání.
Organizace zapojených úloh je rovněž relevantní a zároveň je příliš často nedostatečná.
Příkladem jsou osobní kontroly cestujících.
Pan Mann zmínil letiště ve Frankfurtu, na kterém jsou cestující kontrolováni dvakrát, přičemž jedna kontrola by mohla stačit.
Velká část času se promrhá i při vyzvedávání zavazadel.
Dokonce i v případě renomovaných leteckých společností často nastávají zpoždění údajně z technických příčin.
Že by byla skutečným důvodem obyčejná neschopnost?
Není neobvyklé, že se cestující na letišti cítí, jakoby nebyli vítáni, anebo jako břemeno.
Vnucuje se jim dojem, že zaměstnancům letiště překážejí a svou přítomností narušují zaběhnuté pracovní postupy.
Lidé potřebují a chtějí létat, a to také postižené osoby.
Služby letecké dopravy, které nabízejí dopravci a letiště by měly být poskytovány bezpečně a přesně.
K cestujícím by se měli za každých okolností chovat s respektem.
Potom by byly obě strany spokojené.
Prohlášení komisaře ve mně vzbuzuje naději, že tomu tak jednoho dne bude.
navrhovatel stanoviska Výboru pro občanské svobody, spravedlnost a vnitřní věci. - Paní předsedající, jako navrhovatel stanoviska Výboru pro občanské svobody, spravedlnost a vnitřní věci požádaný o stanovisko bych v této rozpravě rád poznamenal jen jednu věc, a to s ohledem na návrh Komise týkající se radiového identifikačního označování.
Původní návrh označovat zavazadla cestujícího, stejně jako palubní lístek každého cestujícího, pro mne znamená významné anebo možné porušení občanských svobod.
Na označení pohybu zákazníka po terminálech letiště vidím jen malý přínos, přičemž se zároveň ptám, kolik by realizace takových opatření letiště stála.
Schopnost kdykoli rychle identifikovat místa, kde se nacházejí určité kusy zavazadel pomocí identifikačních zařízení s radiovou frekvencí je jasným přínosem, ale v tomto bodě vidím dělící čáru.
Můj pozměňovací a doplňovací návrh na omezení označování zavazadel, který přijal Výbor pro občanské svobody, stejně jako Výbor pro dopravu, mi připadá jako správná rovnováha mezi schopností snížit zpoždění letů a respektováním osobních svobod cestujících v době kdy přecházejí budovami letišť a terminálů.
S tímto úmyslem mohu proto v plné míře podpořit text, který dnes máme před sebou.
PPE-DE. - (ES) Vážený pane předsedající, věřím, že by nás mělo těšit opatření dosažené v této zprávě.
Jde jasně o vyváženou zprávu, která je výsledkem konsensu a hĺoubkového přezkoumání věci.
Chci blahopřát zpravodajce, paní Anně Jensenové, zejména k její ochotě zapojit se do rozhovoru a konsensu při návrhu této zprávy.
Dnes později bude Evropský parlament hlasovat o zprávě, která jasně demonstruje svou podporu Komisi se zřetelem na zmírnění problému nedostatečné kapacity letišť.
Jak sama Komise varuje, a místopředseda Jacques Barrot to potvrdil, toto představuje ohrožení účinnosti, bezpečnosti a konkurenceschopnosti pro všechny, kteří jsou zapojeni do odvětví letecké dopravy.
Podle statistik by do roku 2025 mohlo existovat o 4 milióny více letů ročně a následkem toho bude kapacita na více než 60 evropských letištích naplněna.
Od prvních kontaktů v souvislosti s přípravou této zprávy bylo důležité mít na paměti, že, jak víme, Evropská komise není zodpovědná za hospodářskou soutěž v souvislosti s letišti, a proto, bohužel, nemůže požadovat od členských států, aby přijaly soubor opatření týkajících se kapacity letišť.
Členové Výboru pro dopravu a cestovní ruch a Komise však chápou, že je velmi důležité realizovat všeobecný plán na řízení letecké dopravy a navrhnout členskému státu opatření, která jsou potřebná k optimalizaci kapacity evropských letišť, čímž se zároveň snižují problémy vytvořené naplněním kapacity.
Ve zprávě se navrhují opatření včetně lepšího využití služeb pozemní obsluhy, podporování komodality, zlepšení provozního plánování, optimalizace sekvence odletů a především, v souvislosti se známými termíny, zajištění souladu mezi termíny a letovými plány.
Majíce to na paměti jsme podporovali vytvoření Evropského střediska pro monitorování kapacity letišť pod záštitou Komise.
Upřímně doufám, že se tento návrh pohne vpřed.
jménem skupiny PSE. - (NL) Vážený pane předsedající, vážený pane Komisaři, dámy a pánové, rád bych začal tím, že poblahopřeji paní Jensenové.
Nedělám to proto, že se to sluší, ale zcela upřímně.
Vypracovala výbornou a mimořádně vyváženou zprávu.
Je jasné, že obě témata, která se musela řešit, jsou mimořádně důležitá a vyžádají si velký kus navazující práce na straně Komise.
S ohledem na kapacitu letišť je jasné, že potřebujeme globální vyhlídku.
Obrovský růst bude způsobovat problémy, což je evidentní již nyní, a ty se nedají vyřešit jednoduše výstavbou nových letišť tu a tam.
V oblastech, v nichž je to nejpotřebnější, to bude velmi složité anebo dokonce nemožné z důvodu hustoty zalidnění a odporu místních obyvatel.
Nejprve je tedy třeba optimálně využít kapacitu, kterou máme nyní.
K tomu existuje mnoho způsobů, ale absolutně nutný je integrovaný přístup.
Je zapotřebí vícestopá politika, v níž spojíme síly na všech úrovních.
Týká se infrastruktury, jako je například spojení s tratěmi vysokorychlostních vlaků, dobré spojení mezi městy a letišti.
Týká se technologie.
Již jste zmínili CESAR, funkční bloky letového prostoru, jednotný vzdušný prostor, stejně jako tišší letadla, která umožní místním obyvatelům tolerovat více letů.
Není to jednoduché.
Když však vezmeme všechna tato opatření dohromady, jsou mimořádně důležitá. Zatím je důležitým krokem vpřed myšlenka všechno zmapovat a připravit všeobecný plán pro letištní kapacitu do roku 2009.
Počítáme s tím, že to učiní Komise.
S ohledem na pozemní obsluhu není úplně příznivé hodnocení prvních kroků směrem k liberalizaci, které se provádějí již mnoho let.
Je jasné, že ceny poklesly, a že z toho měly prospěch letecké společnosti.
Na druhé straně vliv na zaměstnance je určitě problematický.
Odborové organizace v celé Evropě si stěžují na nižší mzdy, horší pracovní podmínky a sníženou bezpečnost pracovních míst.
Víte, že každých sedm let se koná veřejné výběrové řízení. Společnosti vykonávající pozemní obsluhu mohou být nahrazeny jinými, ale personál nemá žádné záruky, že bude zaměstnán.
Odborové organizace nám hlásí, že mzdy poklesly v průměru o 20 %.
Hlásí se také zvýšený počet pracovních úrazů.
Toto jsou záležitosti, které opravdu musíme hlouběji přezkoumat.
Dále, zdá se mi, že potřebujeme novou studii, nejen abychom získali aktuálnější údaje, s nimiž bychom mohli pracovat, ale také abychom viděli počet a kvalitu pracovních míst.
Ve zkratce, pane komisaři, jde o dvě fascinující záležitosti, k nimž se určitě budeme chtít mnohokrát v blízké budoucnosti vrátit a myslím si, že tato zpráva je dobrým základem pro následující v budoucnosti.
jménem skupiny ALDE. - (LT) Nejprve bych chtěl poděkovat řečníkovi za tuto spolupráci a za to, že byl otevřen různým návrhům.
V mém příspěvku bych vám rád představil mé myšlenky v souvislosti se směrnicí o pozemní obsluze.
Mám obavy, neboť zúčastněné státy zablokovaly opětovné zvážení směrnice před několika lety, když Komise dokonce měla připravený její nový návrh.
Obavy nastolené účastníky trhu a obsah zlepšení, která se navrhla dnes, dokazují potřebu zrevidovat směrnici co nejdříve.
Kromě toho nemůžeme zapomenout, že po roce 2004 byl trh EU s leteckou dopravou doplněn o specifika nových členských států, která, bohužel, nebyla tentokrát posouzena v dokumentu Komise.
Rád bych se zaměřil na několik specifických poznámek.
Cílem v současnosti platné směrnice je regulovat podmínky konkurence pro obsluhu třetích stran a samoobslužné společnosti.
Je však třeba zvážit, že v postsovětských státech existoval donedávna státní monopol na všechny služby pozemní obsluhy.
Proto se nutně objeví nezávislí poskytovatelé služeb, když začnou fungovat tržní podmínky.
Kontrolováním letišť a používáním infrastruktury, která jim patří, zároveň pokračují ve svých aktivitách, poskytují stejné služby pro letecké společnosti, a tak soutěží se svými nájemci.
Většinou taková hospodářská soutěž porušuje zásady stejných práv a transparentnosti z důvodu objektivního vzniku konfliktu zájmů.
Konflikty se prohlubují také proto, že výbor uživatelů letišť nestanovuje oblasti pro poskytovatele služeb pozemní obsluhy.
Na ochranu zásady nestrannosti je třeba rozšířit práva uživatelů letišť: letiště by si mělo zvolit poskytovatele, který by neměl splňovat očekávání správy letiště, ale očekávání uživatelů, tj. leteckých společností.
Rostoucí náklady na vybavení, které splňují bezpečnostní podmínky, zvyšuje objem investic, které jsou potřeba.
Sedmileté období pro výběr poskytovatelů však donutilo poskytovatele služeb, aby si kompenzovali zvyšující se investice dříve, často snižují náklady na úkor pracovních podmínek a plateb zaměstnanců.
Proto si myslím, že je třeba, prodloužit období na výběr poskytovatelů služeb pozemní obsluhy.
Podporuji Komisi, aby předložila návrh revidované směrnice a vzala v úvahu návrhy Evropského parlamentu co nejdříve (v době tohoto funkčního období) a tím ušetřila čas na opakovaná zlepšení v budoucnosti.
jménem skupiny UEN. - (PL) Vážený pane předsedající, zpráva paní Jensenové je spolehlivým a podrobným přehledem otázek souvisejících s letištní kapacitou a pozemní obsluhou.
Dramatický nárůst letecké dopravy v členských státech Evropské unie vyžaduje výstavbu nových letišť a rozšíření a modernizaci existujících.
Paní Jensenová správně upozorňuje, že výběr místa na výstavbu letiště zahrnuje složitá rozhodnutí s ohledem na požadovanou plochu a potřebu souladu s celou škálou technických, organizačních a sociálních podmínek, jako například souhlas místních zodpovědných orgánů a obyvatelstva, stejně jako požadavky týkající se bezpečnosti a ochrany životního prostředí.
Proto by se měla výstavba velkých a středných letišť plánovat v dostatečném předstihu a měla by zahrnovat celkový plán rozvoje letecké dopravy v rámci Unie.
Výstavba letišť této povahy je velmi rozsáhlou investicí.
V mnoha případech si vyžádá podporu Unie.
Zdálo by se, že akceptované odhady pro osobní leteckou dopravu nezohledňovaly vysokorychlostní železniční spojení.
V případě cest do 500 kilometrů jsou právě tato spojení velmi atraktivní možností pro cestující, pokud jde o poplatky a také o cestovní doby.
Dobrým příkladem je trasa Brusel - Paříž.
Poskytuje přímé spojení mezi centry měst, umožňuje cestujícím vyhnout se dodatečným cestám a všem kontrolám spojeným s cestováním letadlem.
Daně a palivové přirážky v letecké dopravě ústící do nárůstu cen mají pravděpodobně také vliv na odhady.
Pro odvětví a pro cestující je důležité, aby plně využili skryté možnosti zahrnující lepší a účinnější řízení letů a pozemní obsluhy.
Jak víme z vlastní zkušenosti, kvalita letištních služeb a přepravců se do značné míry liší.
Měly by se garantovat a regulovat podle předpisů Unie určité minimální standardy.
Dobrým způsobem jak zlepšit kvalitu služeb, by bylo, kdyby instituce Unie převzaly iniciativu a zjednodušily výměnu osvědčených postupů mezi letišti.
Zpráva a stanoviska vytvářejí velmi potřebný dokument.
Verts/ALE. - (DE) Vážený pane předsedající, dámy a pánové, touto zprávou se zaměřuje pozornost na některé problémy, zejména přetížení, které my, lidé, kteří musíme létat velmi často, velmi často zažíváme, ale, které přirozeně ovlivňuje leteckou dopravu jako celek, nejen obchodní lety, ale také rekreační lety.
Chtěla bych poděkovat navrhovatelce stanoviska zejména za snahu sladit dvě stanoviska, která se objevila v souvislosti s touto otázkou ve výboru.
Na jedné straně to byla nespoutaná euforie o vyhlídkách růstu, přičemž se zdálo, že se opírala výhradně o výstavbu nových letišť s cílem odlehčit starým. Na druhé straně byla obava týkající se organizačních aspektů a, samozřejmě, věc zodpovědnosti za ochranu životního prostředí, stejně jako místních obyvatel.
Čelíme situaci, v níž je kvalita života lidí žijících kolem hlavních letišť, anebo také nevhodně umístěných regionálních letišť, vážně narušena.
Také v tomto případě máme zodpovědnost.
Nemůžeme se jednoduše zabývat touto otázkou se zřetelem na nové vyhlídky růstu.
Je to otázka organizace.
Systém křižovatek a termínů, který v současnosti v evropské letecké dopravě existuje, není tak dobrý, jak by mohl být.
V některých oblastech máme tak velká střediska, že zajištění komplexnosti navazujících letů znamená, že jedna malá chyba může mít potenciálně velké důsledky, nejen pro jedno letiště, ale pro letový prostor jako celek.
Je třeba tento problém vyřešit a správa v tomto případě poskytuje několik důležitých návrhů.
Tato řešení se však nesmí realizovat na úkor cestujících a zejména ne na úkor zaměstnanců poskytujících letištní služby, protože také oni mají právo na kvalitu života.
Vážený pane předsedající, odvětví letecké dopravy je v posledních několika měsících v centru pozornosti.
Několika příklady jsou návrhy zahrnout odvětví do systému obchodování s emisemi skleníkových plynů, dohoda se Spojenými státy a reforma práv přistávání.
Zpráva paní Jensenové dodává tomuto seznamu nový rozměr: organizaci letecké dopravy na zemi.
Zabývá se poskytovanými službami, ale také hlukem a dostupnou kapacitou.
Pokud jde o služby pozemní obsluhy, budeme muset počkat na nové hodnocení Komise, v němž budou zahrnuty všechny členské státy.
Souhlasím s návrhy pro Komisi, pokud jde o body, na které se budeme muset zaměřit v budoucnosti.
Jsem poněkud kritičtější, pokud jde o oddíly týkající se kapacity.
V textu se vyzývá Komise, aby podnikla zásadní kroky.
Cílem všeobecného plánu je, aby byl klíčem k řešení problému kapacity v letecké dopravě na zemi.
Všeobecný plán dokonce nabízí dobrý přehled o současné situaci a může určit problematické oblasti.
Nepřipadá mi však žádoucí, aby Komise, když má k dispozici takový plán, nutila členské státy, aby podnikly určité kroky anebo dokonce, aby jim stála v cestě.
Hlavním účelem všeobecného plánu je podpořit mezinárodní spolupráci mezi všemi zainteresovanými stranami, tak, aby se mohla nalézt integrovaná řešení pro specifické problémové oblasti prostřednictvím dobrých konzultací a se zřetelem na existující příslušné orgány.
Těší mě, že některé oddíly obsahují v této souvislosti citlivé poznámky.
Dospívám proto k závěru, pane předsedající, že jsem schopen podpořit zprávu paní Jensenové.
Velmi rád jsem s ní pracoval.
(DE) Vážený pane předsedající, vážený pane místopředsedo Komise, dámy a pánové, když dojde na otázku kapacity letišť, musím rozlišovat mezi dvěma záležitostmi.
Chceme zmírnit nepříznivý vliv letecké dopravy a z toho důvodu souhlasíme s obchodováním s emisními kvótami pro odvětví letecké dopravy.
Nemůžeme souhlasit s použitou metodikou anebo časovými škálami, paní Lichtenbergerová, ale v zásadě souhlasíme, že odvětví letecké dopravy by mělo přispět svým dílem ke zmírnění vlivu na životní prostředí.
Musíme však mít také odvahu, paní Lichtenbergerová, říci, že z hospodářských důvodů potřebujeme, aby odvětví letecké dopravy rostlo, a to interně a také se zřetelem na třetí země.
Pokud jde o hospodářství, pracovní místa a mobilitu občanů, je přiměřená kapacita letišť velmi důležitá a je, mimochodem, velmi důležitá také z environmentálních důvodů.
Kdyby letadlo nemuselo trávit tak dlouhou dobu na zemi čekat na vzlétnutí a nemuselo strávit tak dlouhou dobu kroužením před přistáním, jen si představte, jak by to pomohlo životnímu prostředí!
Musíme uznat, že je třeba rozvíjet naše letiště.
Pan Blokland má celkem pravdu: nechceme vzít zodpovědnost členským státům anebo regionům, ale podle našich zkušeností mají v mnoha částech Evropy problémy s rozšiřováním letišť.
Proto je náš přístup správný. Žádáme Komisi, aby předložila soudržný návrh týkající se toho, jak můžeme mít evropský všeobecný plán, a jak můžeme zavést osvědčené postupy tak, abychom se všichni učili navzájem a efektivně podpořili toto rozšiřování.
Můj druhý bod souvisí se službami pozemní obsluhy.
Myslím si, že bychom měli počkat na novou analýzu vlivu.
Myslím si, že základní směrnice byla velmi úspěšná, protože účinnost služeb pozemní obsluhy se v posledních letech zlepšuje a náklady na cestující se snižují.
To, zda potřebujeme další změny, je otevřená otázka.
Nechtěl bych, aby se dnes rozhodlo nezvratně.
Myslím si, že bychom měli počkat na výsledek analýzy Komise, který se očekává letos v zimě, a až potom bychom měli rozhodnout, zda existuje potřeba revize anebo ne.
Dnes bychom se neměli unáhlit se žádnými rozhodnutími.
(ES) Vážený pane předsedající, ráda bych začala gratulací paní Jensenové k vynikající zprávě.
Věřím, že bude velmi užitečná, pokud jde o zlepšení návrhů Komise a zlepšení letišť, na kterých jsou evropští občané čím dál více nuceni tábořit. Samozřejmě, letiště jsou takřka druhým domovem pro poslance Evropského parlamentu.
Ráda bych poblahopřála zejména panu Barrotovi a jeho útvarům za tento postup s cílem posunout vpřed přípravu právních předpisů.
Obyčejně a rostoucím způsobem z důvodu své komplexnosti jsou tyto právní předpisy podnětem konfliktu a mohou vzbuzovat podezření, a stávají se známým jako vágní metoda.
Jinými slovy, je dobré udržovat velmi přísně široké konzultace s cílem identifikovat silné body a překážky, které je třeba odstranit při maximálním využívaní všech dostupných dobrých nápadů.
Zpráva, kterou předložila paní Jensenová, je plná takových dobrých nápadů.
Zvláště vítám pevnou spolupráci a mandát udělený Eurocontrolu k přípravě nových opatření.
Je důležité, abychom odložili jakékoli náznaky konfrontace mezi několika orgány zodpovědnými za organizaci letecké dopravy.
Rovněž věřím, že je mimořádně důležité posílit všechny inteligentní systémy v této oblasti, počínaje systémem řízení dopravy CESAR, které nám pomohou nejen zlepšit dopravu, ale také, pokud to bude možné, snížit vliv na životní prostředí Velmi také doufám, že tento budoucí akční plán pomůže výrazně rozhýbat systém Galileo.
Kromě toho mě velmi zaujímá úloha, kterou sehrává územní soudržnost prostřednictvím regionálních letišť, i když rozumím výhradám týkajícím se rozsáhlé výstavby místních letišť, která nejsou dostatečně účinná anebo realizovatelná, a ztotožňuji se s nimi.
Proto je třeba zajistit také to, abychom zvládali budoucí konflikty se sousedy týkající se hluku, znečištění, dokonce i využití prostoru, a myslím si, že v tomto ohledu by bylo velmi zajímavé, kdybychom byli schopni zhodnotit nové požadavky: druhy kyvadlové dopravy, soukromá letadla, volnočasové aspekty atd.
Kromě toho podporuji návrhy na posílení sociálních standardů v oblasti služeb pozemní obsluhy, neboť služby subdodavatelů, které se v tomto odvětví využívají čím dál více, nezaručují vždy dostatečnou ochranu těchto sociálních standardů.
Vítám také návrh paní Jensenové zajistit, aby se konzultovalo s uživateli, aby byla hospodářská soutěž v oblasti pozemní obsluhy skutečně efektivní.
Podporujeme, samozřejmě, vytvoření střediska pro monitorování kapacity letišť, protože věříme, že s podporou Komise bude v budoucnosti pozitivním nástrojem.
Na závěr bych byla ráda, kdyby Komise zahrnula do své budoucí práce logistický aspekt a vztahy s nákladní leteckou dopravou, která je čím dál oblíbenější, a je možnou alternativou, pokud jde o komodalitu navrhovanou revizí bílé knihy.
Vážený pane předsedající, tato zpráva dává smysl v tom, že by měl existovat celkový přístup EU ve vztahu k potřebě mimořádných letištních kapacit.
Může to znamenat, že všechna letiště, která se považují za velká centrální letiště, budou mít menší důvod k růstu.
Jako na příklad se podívejte na letiště Charles De Gaulle v Paříži, Schiphol, Frankfurt a londýnské Heathrow, možná dospějete k závěru, že třetí vzletová a přistávací dráha na letišti Heathrow by nebyla opodstatněná.
Nechtěla bych však, aby se výzva zprávy k plánu rozšířené letištní kapacity nesprávně chápala jako vytahování se Bruselu a jako diktování vnitrostátním, regionálním a místním úřadům, kde mají postavit nová letiště. Má jen shromáždit informace a cíle.
Rozhodnutí o rozvoji letišť jsou v rukách decentralizovaných orgánů.
Je zde však také druhé riziko nepochopení.
Zpráva cituje předpovědi růstu poptávky o přibližně 5 % ročně a říká, že v roce 2025 bude poptávka po letech 2,5krát vyšší než v roce 2003.
Jsem si jista, že toto by se nemělo považovat za podlehnutí zdiskreditované politice "předpovídej a poskytni".
Nejsem si jista, zda výzva ve zprávě, zavést vedle růstu letecké dopravy opatření omezující její externí náklady, stačí. Víme, že můžeme a musíme učinit mnoho, abychom alespoň zmírnili růst leteckého průmyslu na udržitelnou úroveň, ať už prostřednictvím obchodování s emisními kvótami, správného a spravedlivého zdaňování, budování vysokorychlostních železničních alternativ a podobně, abychom dokázali bojovat proti globálnímu oteplování a chránit před nebezpečím znečisťování vzduchu a škodlivým hlukem.
Překvapilo mě, že Výbor pro životní prostředí, veřejné zdraví a bezpečnost potravin nepředložil své stanovisko. Proto jsem si jista - a doufám - že se vyhneme riziku nedostatečného souladu mezi touto zprávou a loňským usnesením o omezení vlivu letecké dopravy na klimatické změny.
Na tuto zprávu musíme hledět ve světle tohoto usnesení a ne jinak. Jsem si jista, že záměrem, alespoň ne záměrem zpravodajky, není spokojit se s myšlenkou, že stačí budovat letiště na základě předpovědí o zvýšeném poptávce, přičemž mnohé z nich pochází od leteckých společností, bez všech dalších opatření, o kterých víme, že je musíme přijmout, abychom zabezpečili udržitelný letecký průmysl.
. - (SV) Zpráva o kapacitě letišť a pozemní obsluze je zpráva z vlastní iniciativy s ambiciózními plány, pokud jde o ústřední plánování na straně EU.
Proto se musíme zeptat, jaký druh společnosti chceme: tržní hospodářství, anebo plánované hospodářství?
Podle zprávy Evropa čelí podstatnému nárůstu využívání letišť a existuje potřeba optimalizace existujících zdrojů.
Evropský parlament se však domnívá, že Komise ještě úplně nepřezkoumala možnost globálního přístupu, pokud jde o potřebu další kapacity.
Zmiňuje se tam plánování budoucích investic a stanovení strategických os.
Zastává se názor, že lze předpokládat rizika tlaku na kapacity.
Evropský parlament vyzývá Komisi, aby zaujala přístup shora dolů.
Když členské státy nedosáhnou v této věci do roku 2008 výrazného pokroku, musí se podniknout kroky a tak dále.
V zásadě nevěřím v tento globální přístup.
Myslím si, že takové ústředně plánované projekty jsou odsouzeny k neúspěchu.
Ve velké většině případů existuje hospodářská soutěž mezi zeměmi, aby uspokojily poptávku po letecké dopravě.
Některým zemím se bude dařit dobře, jiným zemím zase špatně.
Země, které jsou úspěšné, získají cestovní ruch a obchod.
Nechme země, aby navzájem soutěžily.
Z vlastní zkušenosti také vím, že v mnoha zemích stavějí letiště soukromí investoři a jsou vedeni investičními rozhodnutími, které jsou naprosto odlišná od rozhodnutí uskutečněných státními orgány.
V některých případech se rozhodnutí přijímají také regionálně.
Není možné koordinovat tyto tři typy rozhodnutí, soukromé, státní a regionální.
Proto bychom měli umožnit, aby vývoj nabral svůj směr a regulovat jen to, co je absolutně nutné, konkrétně řízení letecké dopravy potřebné k dosažení organizovaných systémů letecké dopravy v EU.
Má zkušenost je, že náklady na rozšířené kapacity letišť takřka nikdy nesedí.
Náklady jsou často tři až čtyřikrát vyšší, než se odhadovalo a projekty trvají dvakrát déle, než se původně plánovalo.
Technický rozvoj je také faktorem nejistoty.
Poptávka se rychle posouvá.
Najednou chceme úplně nové regiony dopravy.
Najednou chceme novou technologii s vysokorychlostními železnicemi, které možná snižují zajímavost leteckých dopravních spojení.
Tak nevěřme v globální přístup.
Nemyslím si, že bychom se měli vrátit ke způsobu ústředního plánování, který existoval v bývalých socialistických zemích.
Proto nebudu podporovat tento návrh.
(RO) Také já chci poblahopřát paní Jensenové k této zprávě.
Evropa potřebuje hospodářský rozvoj a určitě rozvoj letecké dopravy.
Proto věřím, že evropské programy, jako jsou CESAR a ClearSky, budou důležitými přínosy k rozvoji evropského odvětví letecké dopravy.
Jen během prvních jedenácti měsíců loňského bylo vyvinuto 225 nových tras, což vlastně znamená 1800 nových letů každý týden.
Proto se letecká doprava rozvíjí a vyžaduje se rozvoj nových kapacit letišť.
Bohužel, velká letiště jsou zalidněna, vyskytuje se velmi mnoho zpožděných letů, čeká se buď na zemi anebo ve vzduchu, což na jedné straně přispívá ke znečisťování, a na druhé straně má určité sociální důsledky.
Neměli bychom však zapomínat, že rozvoj infrastruktur letišť si žádá mnoho času, od 5 do 10 let, a značné investice.
Proto věřím, že je pro členské státy důležité, a myslím tím také nové členské státy, aby se jim pomohlo ve využívání strukturálních fondů, fondů regionálního rozvoje na rozvoj nových letišť.
Mělo by se také přistoupit k rámcovému plánu nových kapacit letišť v Evropě, nejméně simultánně, anebo pokud ne, po rozvinutí akčního plánu týkajícího se přiměřeného a účinného řízení existujících kapacit letišť.
Přístup k potřebě dalších kapacit letišť v Evropě by měl být součástí strategie rozvoje letecké dopravy osob a zboží nejen v evropském a kontinentálním kontextu, ale také ve větším měřítku.
Směrnice a nařízení týkající se letišť by měly zůstat v rámci norem stanovených a přijatých dodatkem č. 14 Chicagské úmluvy.
Pokud má Komise návrhy na zlepšení těchto norem, měla by je představit a podpořit také v ICAO.
(HU) Děkuji vám, pane předsedající a ráda bych vám poblahopřála k vašemu ocenění.
Letecká doprava se rozvíjí velkolepě a doprava se za posledních 20 let ztrojnásobila.
Lze očekávat, že tento trend bude pokračovat, a proto je optimalizace kapacity evropských letišť naléhavou potřebou.
Strategie pro kapacitu, účinnost a bezpečnost evropských letišť dává prioritu optimalizovanému využívání a rozvoji současné kapacity, pomoci pro kombinovanou dopravu a snižování zátěže pro životní prostředí.
Doporučení je komplexní, vyžaduje pragmatický postoj a dialog příslušných odborných skupin a zodpovědných úřadů.
Může být milníkem v tvorbě standardizovaného evropského regulačního rámce.
V souladu s lisabonskou strategií sehrávají evropská letiště důležitou úlohu v udržování hospodářské a sociální konkurenceschopnosti Společenství, v regionálním rozvoji a nyní, na rozdíl od předcházejících zkušeností, budou moci uplatňovat standardizovaná pravidla v Evropě.
Při optimalizaci kapacity je důležité věnovat pozornost zařízením letišť, vozidlům, která přepravují cestující, a zajistit, aby měli postižení lidé přístup do letadla, neboť toto je jediný způsob, jak zajistit rovnost v letecké dopravě.
místopředseda Komise. - (FR) Děkuji vám, pane předsedající.
Určitě jsem velmi pozorně poslouchal vše, co se říkalo.
Nejprve bych rád upřímně poděkoval paní Jensenové za její zprávu. Vidím, že si získala velkou míru podpory od Parlamentu.
Paní Jensenová, použijeme vaše postřehy, které považuji za mimořádně zajímavé, co nejlepším způsobem.
Rád bych dodal, že, jak řeklo mnoho řečníků, letecká doprava se rozvíjí vysokým tempem, a přestože v určitých případech může doprava vysokorychlostními vlaky zabrat podíl na trhu, letecká doprava je způsob cestování, který se v následujících letech bude nadále vyvíjet: Myslím si, že je to určitě tak.
Musíme tedy držet krok s tímto rozvojem v letecké dopravě a čím dál více jej přizpůsobovat potřebám a přáním uživatelů.
Rád bych také řekl, že celý problém lepšího přizpůsobení infrastruktur letišť našim potřebám v zásadě závisí na třech záležitostech.
První záležitostí je určitě infrastruktura.
Pane předsedající, dámy a pánové, určitě nemohu dovolit tvrzení, že řešením je centralizace.
Není to otázka centralizování, ale spíše koordinace a výměny osvědčených postupů.
Myslím si, že toto všechno je pro naše občany velmi potřebné a musíme se snažit optimalizovat využívání existujících infrastruktur předtím, než se zamyslíme nad novými investicemi.
Potřebujeme lepší koordinaci a, pane předsedající, chci poděkovat různým výborům, které poskytly k této věci stanovisko. Výbor pro hospodářské a měnové záležitosti, Výbor pro zaměstnanost a sociální záležitosti a Výbor pro občanské svobody, spravedlnost a vnitřní záležitosti.
Cítím, že všechny jejich příspěvky vnesly trochu takového potřebného světla na zprávu.
První záležitostí je tedy infrastruktura.
Druhou, jak správně zdůraznila paní Ayalová, je využívání technologie satelitní navigace, modernizace kontroly letecké dopravy, a to je nutné.
Pokud máme funkční skupiny pro kontrolu letecké dopravy, budeme vlastně mít šanci snížit zpoždění a počet letadel kroužících dokola na obloze a neschopných přistát.
Tato druhá záležitost je mimořádně závažná.
Třetí se týká služeb pozemní obsluhy, které musí být efektivní a produktivní.
Na základě těchto tří záležitostí se musíme snažit optimalizovat zařízení spojené s leteckou dopravou, která je rychle se rozvíjejícím odvětvím.
Chci odpovědět na několik otázek, pane předsedající, a omlouvám se za to, že neodpovím na všechny.
Chtěl bych odpovědět na otázku pana Bradbourna o údajích.
Pokud jde o štítky, jejich používání se omezuje na oblast terminálů, neexistuje zaznamenávání údajů a zejména, štítky se používají v plném souladu se společnými pravidly spravujícími ochranu osobních informací.
Nepřichází v úvahu, aby se vytvořila výjimka z těchto pravidel.
V souvislosti s Výborem pro regionální rozvoj, pane Janowski, hlavní střediska určitě nemohou růst donekonečna.
Vyžaduje se lepší využívání existujících kapacit.
Rozšíří se úloha regionálních letišť.
Rovněž jste trval, a bylo to správně, na spojeních letišť ve svém vlastním regionu, ve svém zázemí, prostřednictvím několika rychlých dopravních prostředků, zejména železniční dopravy.
Někteří z vás se mě ptali na pozemní obsluhu.
Dnes určitě, jak řekl pan Jarzembowski, nemůžeme zařídit, že nová směrnice se bude vztahovat na služby pozemní obsluhy, neboť jsme ještě nedostali analýzu vlivu a raději se zaměříme na uplatňování existující směrnice.
Zaměříme se proto na monitorování řádného uplatňování existující směrnice.
Ve vztahu k novým členským státům jsme požadovali přesné informace na základě úrovní letišť ve vztahu k počtu poskytovatelů, jejich závislosti na letišti a podmínek k udělení smluv, a pokud nejsme spokojeni s odpověďmi, vždy můžeme podat žalobu pro nesplnění povinnosti, která se v takových případech uplatňuje.
Musím také říci, že kdybychom skutečně byli přinuceni změnit tuto směrnicu o službách pozemní obsluhy, věnovali bychom významnou pozornost sociálnímu vlivu změn pravidel.
Rovněž zde byla zmínka - zmínil to váš Hospodářský a měnový výbor - potřeba lepšího využívání infrastruktur v noci s tiššími letadly.
Byl jsem v pokušení říci "ano", ale ve střednědobém a dlouhodobém horizontu.
Zatím nejsme tak daleko.
Chtěl bych to uzavřít zmíněnými environmentálními problémy: jak se rozvíjí letecká doprava, musíme určitě udělat vše, co je v našich silách, abychom zajistili, aby neohrozila náš boj proti globálnímu oteplování.
Proto Evropa přijala dosti avantgardní přístup podporou myšlenky, že se letecká doprava stane součástí systému obchodování s emisními kvótami.
Pokud jde o infrastruktury letišť, také se obáváme všech těch problémů, které se tu mohou způsobit, zejména míry obtěžování místních obyvatel a úrovně hluku.
Vážený pane předsedající, taková produktivní rozprava mi neumožnila nalézt odpovědi na vše, ale jak pravili mnozí řečníci, zpráva, kterou předložila paní Jensenová, určitě tvoří výborný základ, na němž je možné stavět.
Budu sledovat žádosti Parlamentu s velkým zájmem ve snaze poskytnout přiměřenou reakci.
Rád bych také řekl, že v každém případě jsem rád, že jsem pracoval v úzké spolupráci s Parlamentem ve prospěch našich občanů.
Rozprava je ukončena.
Hlasování se bude konat v hlasovací době, která nastane za několik minut.
Písemná prohlášení (článek 142)
písemně. - (HU) Je všeobecně známo, že s létáním souvisí poškozování životního prostředí, s výjimkou emisí skleníkových plynů, z větší části vznikajících při vzlétání, přistávání a rolovaní.
Toto se v prvé řadě týká oblasti v okolí letišť a lidí, kteří tam žijí.
Jejich požadavky na omezení letecké dopravy jsou odůvodněné.
Na druhé straně, létání je součástí našeho každodenního života a náš způsob života se změnil tím, že létání se stalo dostupnějším pro lidi s nízkými příjmy, důchodce a studenty.
Ani Evropská unie by nemohla fungovat, kdybychom se nemohli dostat z Budapešti, Atén anebo Helsinek do Bruselu za pár hodin.
Řešením je proto reorganizace letecké dopravy ekologickým způsobem.
Dlouhé rolování letadla na zemi, které není nutné, a dlouhé kroužení nad letišti se musí zastavit.
Znečištění oblastí v okolí letišť by se snížilo, kdyby milióny cestujících používaly namísto aut systém vlaků anebo metra, aby se dostaly na letiště.
Železniční linky a linky metra na letiště musí být proto vytvořeny paralelně s rozvojem letiště a nemělo by se postavit žádné mezinárodní letiště, aniž by mělo vhodné železniční linky.
písemně. - (RO) Ohromný nárůst v letecké dopravě zintenzivňuje problémy související s ucpáním na letištích a přetěžuje systémy kontroly provozu.
Velké problémy způsobuje fragmentace evropského vzdušného prostoru, což způsobuje zpoždění a neúčinnost.
Velká letiště se stále více blíží k maximální hranici svých kapacit, některé z nich ji již dosáhly a v současných podmínkách je těžké uvěřit, že na trh by mohly vstoupit nové letecké společnosti.
Navzdory tomu bychom mohli účinným řízením a integrovaným rozvojem zajistit spravedlivý a nediskriminující přístup všech existujících a potenciálních provozovatelů k letištním strukturám.
Vyřešení těchto problémů si žádá dlouhodobý strategický přístup, zejména pro výstavbu nových kapacit, anebo rozšíření již existujících.
Z tohoto důvodu je velmi důležité koordinovat vnitrostátní a zahraniční iniciativy s cílem optimalizovat existující kapacity, zlepšit rámec pro výstavbu nových letištních infrastruktur, rozvoj nových technických řešení, podporu komodalit vzájemným spojováním různých způsobů dopravy a zajištění bezpečné dopravy dodržováním souladu se všemi právními předpisy týkajícími se bezpečnosti a ochrany životního prostředí.
Rozšíření kapacit letišť je nutné a povinně by mělo být sladěno s pevnými nařízeními o snížení hladiny hluku, stejně jako snížení emisí letadel.
(Zasedání bylo přerušeno v 10:50 hod. a pokračovalo v 11:00 hod.)
Schválení zápisu z předchozího zasedání: viz zápis
1.
Uzavření dohod podle článku XXI GATS o nezbytných kompenzačních vyrovnáních v důsledku rozšíření v letech 1995 a 2004 (hlasování)
- Zpráva: Helmuth Markov
2.
Přistoupení Bulharska a Rumunska k Úmluvě o právu rozhodném pro smluvní závazkové vztahy, otevřené k podpisu v Římě dne 19. června 1980 (hlasování)
- Zpráva: Cristian Dumitrescu
3.
Shromažďování a správa údajů o společné rybářské politice (hlasování)
- Zpráva: Paulo Casaca
4.
Financování Společné zemědělské politiky
- Zpráva: Jorgo Chatzimarkakis
- Před závěrečným hlasováním:
(DE) Vážená paní předsedající, v tomto Parlamentu nefungují ani výtahy ani zvonek.
To je důvod, proč se mnohým z nás nepodařilo přijít včas, proto bychom možná měli požádat příslušné služby, aby zvonek opravily.
Hlasování bylo naplánováno na 11:00 a pokusili jsme se začít včas.
5.
Dohody o letecké dopravě mezi ES a Spojenými státy americkými (hlasování)
- Zpráva: Saïd El Khadraoui
6.
Složení Evropského parlamentu (hlasování)
- Zpráva: Alain Lamassoure, Adrian Severin
- Před hlasováním:
zpravodaj. - Vážená paní předsedající, rád bych pouze objasnil několik pojmů, které jsou používány ve zprávě a v pozměňovacích návrzích. Chtěl bych, aby všichni věděli, o čem budeme hlasovat.
Máme tu několik pozměňovacích návrhů od pana Tajaniho a ostatních, kteří hovoří o občanech. Mají však na mysli národní občany, nikoli evropské občany.
Při hlasování o těchto pozměňovacích návrzích jedním nebo druhým způsobem proto mějte na paměti, že nehovoří o evropských občanech, ale o národních.
Jsem si jistý, že všichni chápeme význam tohoto rozdílu.
Děkuji za Vaše vysvětlení.
(IT) Vážená paní předsedající, dámy a pánové, byl bych rád, kdyby mi zpravodajové a parlamentní úředníci něco objasnili.
Rád bych věděl, jestli v případě, že by byl přijat pozměňovací návrh 1, první signatář pan Mayor Oreja, by vypadl pozměňovací návrh 51.
Domnívám se, že je to chyba a pokud by byl přijat pozměňovací návrh 1 pana Mayora Oreje, pozměňovací návrh 51 by nevypadl, ale změnil by záměr hlasování italské delegace.
Pane Tajani, jeden ze společných zpravodajů vystoupí s touto otázkou, jakmile se k ní dostaneme.
Myslím, že máte pravdu, v této chvíli však pokračujme dále.
(IT) Vážená paní předsedající, dámy a pánové, chtěl bych upozornit, že od Maastrichtu se evropské občanství ve všech smlouvách vždy shodovalo se státním občanstvím.
Jde o tutéž, identickou věc.
Je tato skutečnost známa mému kolegovi, panu Severinovi?
(Hlasování bylo v důsledku technických potíží na chvíli odloženo.)
Paní předsedající, zaznamenal jsem si počty hlasů pro a proti v předchozích dvou zaznamenávaných hlasováních a byly stejné.
Tehdy jsme měli první problém.
Možná by bylo vhodné zopakovat hlasování o pozměňovacím návrhu č. 21 od skupiny IND/DEM.
Myslím, že máte úplnou pravdu.
Též jsem byla znepokojena tím, co se v dané fázi dělo.
(Hlasování bylo znovu na chvíli odloženo.)
(FR) Vážená paní předsedající, nemáme hlasování podle jmen pro ostatní zprávy.
Možná bychom mohli začít hlasováním o zprávách, které nevyžadují hlasování podle jmen, pokud vám to nevadí, tak, abychom mohli pokračovat ve schůzi?
Problém je, že jsme uprostřed zprávy. Obávám se tedy, že před tím než budeme moci udělat něco jiného, ji musíme uzavřít.
- Před hlasováním o pozměňovacím návrhu č. 1:
zpravodaj. - (FR) Vážená paní předsedající, všem se omlouvám za otázku odůvodněnou mou nezkušeností: jsem v tomto Parlamentu teprve třetí období.
Jestli jsem dobře rozuměl, pokud by byl přijat pozměňovací návrh 1, byl by zachován text v odstavci pozměňovacího návrhu a byly by odstraněny údaje o počtu sedadel ve zprávě.
Takto to mám chápat?
Ptám se autorů pozměňovacího návrhu: rozumí tomu každý tímto způsobem?
To znamená, že jsem udělal chybu, a proto se zainteresovaným omlouvám.
Doporučil jsem hlasovat pro, když jsem navrhoval hlasovací seznam PPE-DE, protože jsem si myslel, že se pozměňovací návrh týkal pouze textu.
Pokud se však týká údajů, pro skupinu PPE-DE se pokyn mění na volné hlasování a společně s mým zpravodajem vyzývám všechny, kteří si přejí podpořit návrhy Výboru pro ústavní záležitosti a zpravodaje, aby hlasovali proti pozměňovacímu návrhu 1.
(potlesk)
(IT) Vážená paní předsedající, dámy a pánové, stále není jasné, jestli je pozměňovací návrh 1 kompatibilní s pozměňovacím návrhem 51.
Pokud je pozměňovací návrh 1 kompatibilní s pozměňovacím návrhem 51, a věřím, že je, italská delegace bude hlasovat pro pozměňovací návrh 1, potřebujeme však toto objasnění.
Tento pozměňovací návrh zruší všechny ostatní.
Gratulujeme našim společným zpravodajům a děkujeme našim technikům.
Hlasování
Dalším bodem programu je hlasování.
(Výsledky a další podrobnosti hlasování najdete v zápisu.)
Přivítání
Jsem velmi potěšena, že nyní mohu přivítat delegaci poslanců parlamentu a další návštěvníky z novozélandského parlamentu a ze stálého zastoupení Nového Zélandu při Evropské unii, kteří jsou teď s námi na galerii pro návštěvníky.
(potlesk)
Členové delegace zavítali do Bruselu na setkání se svými kolegy z Evropského parlamentu v rámci 14. meziparlamentní schůze Evropské unie a Nového Zélandu.
Po schůzi dnes po obědě odjíždějí z Bruselu do Západního Vlámska, kde se zítra zúčastní mnoha akcí pořádaných k připomenutí 90. výročí bitvy u Passchendaelu.
Během stávajícího pobytu v Evropské unii přeji delegaci mnoho úspěchů.
1.
Humanitární situace v pásmu Gazy (hlasování)
- Návrh usnesení: humanitární situace v pásmu Gazy
- Před hlasováním o odstavci 5:
Paní předsedající, rád bych v článku 5 změnil název Izrael na název Izraelský stát.
Důvodem je to, že mě někteří poslanci včetně pana Daviese informovali, že hnutí Hamas uznává Izrael, nikoli však Izraelský stát.
Uznání přitom potřebuje Izraelský stát.
(Ústní pozměňovací návrh byl přijat.)
2.
Vraždy žen ve Střední Americe a v Mexiku a úloha Evropské unie v boji proti tomuto jevu (hlasování)
- Zpráva: Raül Romeva i Rueda
- před hlasováním o pozměňovacím návrhu č. 6:
(FR) Vážená paní předsedající, dovolte mi, prosím, předložit ústní pozměňovací návrh jménem skupiny PPE-DE k jejímu pozměňovacímu návrhu 6.
Chtěli bychom doplnit "že uvěznění je předmětem odvolacího řízení" na konci bodu odůvodnění R.
(Ústní pozměňovací návrh byl přijat.)
- Před hlasováním o bodu odůvodnění S:
Paní předsedající, předkládám ústní změnu a doplnění k pozměňovacímu návrhu v části bodu odůvodnění S, kde navrhuji nahradit slova "autoři zločinů" výrazem "pachatelé zločinů".
Je to nutné. V opačném případě věta v angličtině nebude mít žádný smysl.
(Ústní pozměňovací návrh byl přijat.)
3.
Philip Morris (hlasování)
- Zpráva: Bart Staes
4.
Kapacita letišť a služby pozemní obsluhy v Evropě směrem k účinnější politice (hlasování)
- Zpráva: Anne E. Jensen
Hlasování (pokračování)
Vysvětlení hlasování
Sladění a spolehlivost údajů a informací sesbíraných o námořních aktivitách má rozhodující význam pro odvětví rybolovu a měly by být podporovány všechny snahy podniknuté na zvýšení jeho kvality.
Předpokládajíc současné potřeby odvětví a obavy související s ekosystémem předložila Evropská komise návrh, že nařízení Rady (ES) č. 1543/2000 by mělo být změněno a doplněno, přičemž Evropský parlament posoudí návrh na nařízení Rady o novém rámci Společenství pro shromažďování, správu a používání údajů v odvětví rybolovu.
Proto je třeba změnit a doplnit existující nařízení Rady (ES) č. 1543/2000, aby bylo zabráněno překrývání starého a nového nařízení.
Současný návrh Komise vyžaduje logické změny a byl jednohlasně schválen Výborem pro rybolov.
Nyní si zaslouží můj hlas pro v plénu.
písemně. - Hlasoval jsem pro tuto zprávu, která schvaluje návrh Komise na změnu a doplnění (a přípravu na zrušení) předpisu 1543/2000 (Rámec Společenství pro shromažďování a správu údajů nezbytných k řízení společné rybářské politiky).
Cílem Komise je přinést v roce 2008 nový, komplexnější předpis pro shromažďování údajů; tento pozměňovací návrh umožňuje lepší přechod pomocí odstranění aktuálních požadavků na předkládání šestiletých národních programů pro shromažďování a správu údajů od roku 2007 do roku 2012.
Místo nich mají být vypracovány přechodné programy pro roky 2007 a 2008.
písemně. - Strana UKIP si přeje zrušení společné zemědělské politiky.
Proto nebudeme za žádných okolností hlasovat pro zprávu poskytující Komisi, jejíž legitimitu neuznáváme, ještě větší pravomoc.
Hlasovala jsem pro zprávu pana Chatzimarkakise, jíž se snaží zlepšit plnění rozpočtu společné zemědělské politiky a transparentnost. Jinými slovy identifikovat příjemce pomoci pro zemědělství.
Cítím jako oprávněné, že společná zemědělská politika, jedna z největších položek výdajů EU, je často zpochybňována kvůli nepřehlednosti, s níž je řízena zemědělská pomoc.
Hodnota této zprávy spočívá v tom, že objasňuje situaci.
Nejvíce jsem spokojná s tím, že na internetu budou uveřejněny všechny národní seznamy přímých příjemců pomoci EU a mají být vytvořena propojení mezi webovými stránkami Komise a platebních agentur členských států.
Monitorování financování společné zemědělské politiky však musí být prováděno v přísném souladu s nařízeními, která se týkají ochrany údajů.
Proto jsem hlasovala proti pozměňovacím návrhům, které vyžadovaly registraci nebo zaznamenávání uživatelů, kteří si prohlížejí údaje, neboť transparentnost musí být garantována na obou stranách.
Taktéž věřím, že údaje týkající se plateb Evropského zemědělského fondu na rozvoj venkova by měly být rozděleny tak, aby mohli být identifikováni hlavní příjemci.
písemně. - (PT) Považujeme za nezbytnou potřebu vyjádřenou v návrhu Komise a zdůrazněnou v parlamentní zprávě o zvýšení transparentnosti ve financování společné zemědělské politiky jako i v poskytování účtů vzhledem k postupům výdajů institucí EU.
Taktéž je nezbytné, aby byla zlepšena kontrola rozpočtu.
Jsme však zklamáni omezeným rozsahem návrhu a skutečnost, že Evropský parlament nebyl dost ambiciózní ani v jedné ze svých zpráv, ani v jejich pozměňovacích návrzích.
Podle našeho názoru stále existuje několik návrhů bez praktického využití, které vlastně omezují svobody a záruky občanů. Je to například požadavek, aby se "ti, kteří používají, nebo čtou údaje [na internetu] podepsali nebo zaregistrovali".
Kromě toho je v návrhu Komise stejně jako ve zprávě EP určitá mnohovýznamovost, pokud jde o neustálé zveřejňování informací.
Od začátku je navrhováno, aby bylo prováděno "posouzení výhod nebo jiné posouzení zveřejňování těchto údajů" v budoucnosti.
Dalším zpochybnitelným faktem je upevnění pravomoci Komise kontrolovat členské státy.
Závěrem, zastáváme názor, že nejlepším způsobem, jak zvýšit "transparentnost a veřejné porozumění společné zemědělské politiky" - cíli vyjádřenému v návrhu, je celková revize.
Návrh Komise provést jisté změny a doplnění k nařízení Rady (ES) č. 1290/2005 o financování společné zemědělské politiky (SZP) je třeba proto, aby byl tento postup přehledný.
Věřím, že zvýšená transparentnost společně s efektivnějším využíváním zemědělských fondů by pomohla snížit nedůvěru evropských obyvatel v SZP a evropské instituce.
Proto hlasuji pro zprávu, kterou předložil pan Chatzimarkakis, jíž se potvrzuje názor Komise a jsou přidány jisté změny a doplnění, které považuji za důležité.
písemně. - Hlasoval jsem pro tuto zprávu, která navrhuje řadu zlepšení v oblasti transparentnosti společné zemědělské politiky (SZP).
Žádá, aby byly na internetu zveřejněny vnitrostátní seznamy příjemců přímé zemědělské pomoci EU.
Ve Spojeném království už to tak je a rád bych viděl totéž i v ostatních zemích.
Zpráva žádá také zlepšení postupů v případě nedodržování požadavků zveřejňování a zahrnutí ochrany údajů do samotného předpisu Komise.
písemně. - (DE) Naši malí zemědělci, kteří jsou solí země, jsou celoplošně topeni v moři neodůvodněné byrokracie a podléhají satelitnímu dohledu a běda jim, pokud jejich plot stojí trochu více vpravo nebo vlevo.
Znovu nastal čas pro trochu lidskosti namísto nesmyslného bití našich těžce pracujících malých zemědělců byrokratickými holemi.
Černé ovce, které vytvářejí celá pole a obchodní aktivity a které způsobují BSE a jiné skandály, by měly být pojmenovány a zahanbeny.
Je však výsměchem tvrdit, že ceny rostou, což by byl důvod k tomu, aby dotace byly sníženy.
Rakouští zemědělci, kteří se zabývají ekologickým pěstováním, dostávali před vstupem do EU přibližně sedm šilinků, což je 95 centů, za litr mléka.
Dnes dostávají jen 30 centů, to znamená, že přicházejí o tisíce EUR a zároveň musejí bojovat se stále se měnícími byrokratickými nařízeními, které jim ještě více komplikují životy!
Plánovaná "zdravotní prohlídka" proto musí sloužit pouze jedinému účelu: vytvořit lepší, spolehlivější a dlouhodobější rámec, nikoli přinášet reformu hrubou silou a způsobit, že naši stávající zemědělci odhodí flintu do žita.
Vzhledem k velkému útěku ze zemědělství v Evropě musí být přísně odmítnuta myšlenka, že nevyčerpané zemědělské zdroje by mohly být použity na prestižní projekty, jako je například Galileo.
Musíme si za každou cenu zachovat naši soběstačnou kapacitu a neměli bychom se nabízet jako rukojmí ve prospěch genetických inženýrských společností.
písemně. - (SV) Zpráva Jorgose Chatzimarkakise posiluje dále iniciativu Komise na zvýšení oprávněnosti politik EU zveřejněním všech údajů o provádění výdajů a zlepšené kontrole účetnictví a rozpočtování v odvětví zemědělství spolu s dalšími věcmi jakožto výsledkem mnohých změn.
Podporoval jsem části zprávy, které se snažily zlepšit veřejnou transparentnost týkající se zdrojů Společenství a zveřejnění informací o příjemcích.
Podobně jsem podporoval potřebu, aby členské státy zajistily výroční zveřejňování ex post prostřednictvím internetu, o příjemcích Evropského zemědělského záručního fondu a Evropského zemědělského fondu pro rozvoj venkova a sumy přijaté každým příjemcem v rámci všech těchto fondů.
Nesouhlasil jsem však s ustanoveními, podle nichž používání nebo prohlížení informací vyžaduje podpis nebo registraci, protože toto je v rozporu se švédskou zásadou práva na anonymitu v souvislosti s používáním takových veřejných informací.
Můj záměr hlasovat proti pozměňovacímu návrhu 20 se zřetelem k silné švédské zásadě veřejného přístupu k úředním dokumentů byl zapsán do zápisu, poté, co byl hlas v mém jméně odevzdán nesprávně.
písemně. - Strana UKIP se zdržela hlasování o této zprávě, protože neuznává legitimitu Parlamentu.
To žádným způsobem neodráží naše stanovisko k obsahu zprávy.
Strana UKIP si přeje zrušení společné zemědělské politiky.
Proto nebudeme za žádných okolností hlasovat pro zprávu poskytující Komisi, jejíž legitimitu neuznáváme, ještě větší pravomoc.
písemně. - (PT) Hlavním cílem jednání Evropské komise v rámci mandátu, který získala od Rady, bylo ustanovení Otevřeného prostoru pro leteckou dopravu (OAA) mezi EU a USA, nad rámec bilaterálních dohod, které v současnosti existují mezi jednotlivými členskými státy a USA.
Cílem je vytvořit jednotný liberalizovaný trh pro leteckou dopravu mezi EU a USA, "ve kterém by mohly investice proudit volně a ve kterém by mohly evropské a americké letecké společnosti poskytovat letecké služby bez jakéhokoli omezení včetně služeb na domácích trzích obou stran".
Cílem EU je zajistit reciprocitu ze strany USA v liberalizaci letecké dopravy, zejména vzhledem k odstranění "existujících právních omezení o zahraničním vlastnictví a kontrole leteckých společností USA a o vnitrostátních letech" a taktéž se zřetelem k "právu založení" a "státní pomoci".
Proto potvrzujeme, že by tento druh dohody měly uzavírat členské státy a nikoli Společenství, tím spíš, že tato záležitost má takový strategický význam a "mohla by sloužit jako vzor pro další liberalizaci a regulační konvergenci na celém světě".
Proto opětovně potvrzujeme naše stanovisko podpořit liberalizaci této důležité veřejné služby v každé zemi.
písemně. - (PL) Hlasoval jsem pro zprávu o návrhu rozhodnutí Rady a představitelů vlád členských států Evropské unie na setkání s Radou, o uzavření dohody o letecké dopravě mezi Evropským společenstvím a jeho členskými státy na jedné straně a Spojenými státy americkými na straně druhé a jejímu dočasnému provedení (8044/3/07 - - C6-0210/2007 -.
Pan El Khadraoui správně upozornil na význam vytvoření Oblasti pro otevřenou leteckou dopravu mezi EU a USA a tím umožnění vzniku jednotného trhu pro leteckou dopravu mezi EU a USA.
Podporuji názor, že by to umožnilo, aby investice volně proudily a aby letecké společnosti EU a USA mohly poskytovat letecké služby bez jakéhokoli omezení včetně služeb na domácích trzích obou stran.
Představuje zásadní krok vpřed.
Bylo naprosto přiměřené nastolit otázku ochrany životního prostředí v této souvislosti.
Odvětví letecké dopravy má několik nepříznivých vlivů na životní prostředí, zejména jakožto zdroj hluku, a též přispívá ke klimatickým změnám.
Proto souhlasím s ustanovením vyzývajícím EU i USA, aby přijaly účinná opatření na snížení negativního vlivu letecké dopravy na životní prostředí.
písemně. - Hlasoval jsem pro tuto zprávu, která podporuje plány na liberalizaci dohod o letecké dopravě mezi EU a Spojenými státy americkými.
Vyrovnávají se tím podmínky pro evropské letecké společnosti s lety do USA a mělo by to umožnit rozumnější vytváření tras, které povede k lepším službám a efektivnějšímu směrování letových tras.
Prostřednictvím zvýšení počtu možných transatlantických tras by to mohlo dokonce vést ke snížení cestovních nákladů pro cestující.
Uzavření této dohody by mělo uspokojit dlouho existující potřeby na obou stranách Atlantického oceánu s evidentními výhodami pro spotřebitele, které vyplývají z další liberalizace a regulační konvergence na celém světě.
Pro EU bude sloužit i jako záruka dodržování souladu s právními předpisy Společenství.
Vykonanou práci na uzavření této dohody je proto třeba chválit, pakliže nový právní rámec zajišťuje rozsáhlou dohodu o vytváření integrovaného transatlantického trhu s leteckou dopravou, který bude užitečný pro spotřebitele i společnosti.
Při čtení této dohody je však zřejmé, že odstranění omezení zahraniční kontroly leteckých společností USA je do jisté míry nepřiměřené a kromě toho nebyly zahrnuty vnitrostátní lety.
Návrh Evropského parlamentu zahrnout další etapy, lhůty na uzavření a následky nesouladu s tímto etapovitým přístupem k dohodě je proto velmi důležitý a je třeba ho chválit.
Dále byly stanoveny podmínky na dosažení úplné vzájemnosti na trhu letecké dopravy EU a USA, pokud jednání nedosáhnou rovnováhy, kterou si obě strany přejí.
V krátkosti, je to dobrý start směrem k cílům, kterých ještě nebylo dosaženo.
písemně. - Jsem si jistý, že taková dohoda je potřebná. Musí to však být dohoda, kterou je možné provést na obou stranách.
Letiště na jihovýchodě Anglie musejí mít otevřené letištní provozní intervaly pro partnerské letecké společnosti z USA a možná i pro mnohé další.
Recipročně to však v USA neplatí.
Tzv. práva svobody se evropským leteckým společnostem na vnitrostátní lety v USA neposkytují.
To znamená, že lety směřující z Gatwicku do New Yorku nemohou letět do Los Angeles, ale americké lety do Gatwicku mohou letět v EU kamkoli chtějí.
Podobně nebyla změněna pravidla týkající se zahraničního vlastnictví amerických leteckých společností.
V první fázi dohody očividně chybí rovnováha a nedostatek rovnováhy v neprospěch EU musí být naléhavě řešen ve druhé fázi jednání.
Těším se na posílení tohoto úsilí během dialogu transatlantických zákonodárců.
(NL) Vážená paní předsedající, nebudu se znovu vracet ke včerejší rozpravě.
Tehdy jsem vysvětlil, že podle nás je zpráva pana Lamassourea úplně postavená na hlavu, neboť stále nemáme platnou přechodnou smlouvu, stále nemáme novou smlouvu.
Problém této zprávy je, že opět nechává na svobodě typickou lochnesskou příšeru eurofederalistů, což je spektrum nadnárodních seznamů, na jejichž základě by byli voleni někteří poslanci Evropského parlamentu.
Dobře tedy, stále vycházím z předpokladu, že jsme tu zástupci našich voličů v členských státech, našich obyvatel v členských státech a nejen abstraktních občanů Evropské unie.
(PL) Vážená paní předsedající, věřím, že dům by se měl stavět směrem nahoru od základů, nikoli opačně, což je vlastně to, co dělá zpráva předložená panem Lamassourem a panem Severinem.
Smlouva o Evropské unii vytváří základy.
Smlouva musí být nejprve ratifikována a věřím, že ratifikace bude uskutečněna během následujících několika týdnů.
To je jeden z důvodů, prč jsem hlasoval proti této zprávě, ačkoliv obsahuje mnoho dobrých bodů.
Dalším důvodem, proč jsem hlasoval proti, je ten, že nesouhlasím s tím, aby má země byla zastoupena o tři poslance méně, než je tomu v současnosti.
Počet polských poslanců by se snížil z 54 na 51.
Toto jsou moje důvody pro hlasování proti zprávě.
(ES) Včera jsem předložil své vysvětlení hlasování písemně a dostal jsem odpověď v tom smyslu, že se tím ještě budeme zabývat a tak dále.
Toto je jedna věc.
Mé jméno je však Irujo Amezaga.
"Amenaza" znamená ve španělštině něco úplně jiného: znamená to "hrozbu" a nemyslím si, že jsem právě hrozbou.
V každém případě, moje vysvětlení hlasování se týkalo zprávy pana Lammasoura.
Hlasoval jsem proti této zprávě a uznávám, že složení Evropského parlamentu je složitou záležitostí.
Můj pozměňovací návrh o nadstátních volebních obvodech, který uznává politické a kulturní skutečnosti a mířil nad rámec současných členských států, byl ve výboru zamítnut.
Pokud opravdu chceme Unii evropských občanů, jak se uvádí ve Smlouvě o ES, tento Parlament by měl být otevřený jiným skutečnostem.
Omlouvám se za svou výslovnost - moje hodiny španělštiny pokračují.
písemně. - Pokud jde o budoucí složení Evropského parlamentu, hlasoval jsem proti neoprávněnému pokusu (pozměňovací návrh č. 26) zvýšit zastoupení Irské republiky na 13 poslanců EP.
Severní Irsko má 1,7 milionu obyvatel a tři poslance EP. Irská republika má 4,3 milionu obyvatel, přičemž podle pozměňovacího návrhu č.
26 by měla mít 13 poslanců EP.
To znamená jednoho zástupce na každých 330 000 občanů, přičemž v Severním Irsku je poměr jeden poslanec EP na 630 000 občanů. Irská republika má už dnes zjevně velmi početné zastoupení a měla by být šťastná, že má 12 křesel.
písemně. - (SV) My, švédští sociální demokrati, jsme hlasovali pro zprávu.
Věříme, že zásada degresivní proporcionality je odůvodněná a má dobré šance na to, aby byla podpořena hlavami států a vlád EU.
Ostatní návrhy, které byly předloženy, nemají reálnou šanci, aby byly na summitu přijaty.
Zpráva dává Švédsku 20 míst namísto 18, která bychom získali, pokud by byla uplatněna smlouva z Nice.
Je proto důležité, aby byla smlouva přijata.
Jinak bude uplatněna smlouva z Nice, což by znamenalo, že všechny členské státy s výjimkou Německa by ztratily místa.
Otázky, jak vymezit koncepci občana a jak vypracovat základ obyvatelstva, kterým je řízeno rozdělení míst, musí být prozkoumány.
Máme velké pochybnosti o nadnárodních seznamech na volby do Evropského parlamentu.
Pokud však bude záležitost prozkoumána, je možné, že ji přijmeme.
Hlasoval jsem pro zprávu od mých kolegů, Alaina Lamassoura a Adriana Severina o složení Evropského parlamentu.
Oba vědí, že současné složení EP, ustanovené Aktem o přistoupení Bulharska a Rumunska z roku 2005, musí být upraveno, i když by to mělo znamenat návrat zpět k ustanovením smlouvy z Nice.
Chválím nabídku Alaina Lamassoura na sjednocení jeho politické skupiny a mrzí mě, že si mnohé národní postoje, které byly v nesouladu s rozhodnutími Rady, vyžádaly nepříjemnou rozpravu a případně arbitráž v plénu.
Tato rozprava v některých případech upozornila na rozsah národního sobectví.
I když mám výhrady k myšlence prozkoumat možnost volby některých poslanců na nadnárodních seznamech, teší mě příloha 2 usnesení, jímž je od mezivládní konference vyžadováno, aby požádala Parlament o návrh týkající se voleb členů přímou všeobecnou volbou, která poskytuje přiměřenější vymezení pojmu "občané" v článku 9 písm. a) bod 2 smlouvy o EU.
Určitě musí být vymezena koncepce evropského občana.
písemně. - Hlasoval jsem proti pozměňovacímu návrhu č. 25.
Spojené království je stále členem EU a počet poslanců EP zastupujících Spojené království by vůbec neměl být snížen.
Hlasování ve prospěch 74 poslanců EP by znamenalo hlasovat pro snížení o čtyři členy. Podle navrhované zásady degresivní proporcionality, který teprve musí být definován, by malé země a mikrostáty získaly neúměrné zastoupení, přičemž velké státy, jako například Spojené království, by dostatečné zastoupení neměly.
Pokud vezmeme v úvahu, že od roku 2004 se do Spojeného království vystěhovala velká část populace východní Evropy, která má nyní právo hlasovat ve volbách do Evropského parlamentu, počet poslanců EP za Spojené království by měl zůstat minimálně na současném počtu 78, pokud by ještě neměl být zvýšen.
písemně. - Během hlasování o zprávě pana Lamassoura jsme společně hlasovali pro spravedlivé rozdělení křesel mezi členskými státy a především pro 13 křesel pro Irsko.
Během celého procesu jsme vedli kampaň za 13 křesel pro naši zemi.
Argumenty pro jsou dobře známé.
Populace v Irsku prudce stoupá. Je nejrychleji rostoucí populací v Evropě, a to z hlediska přirozeného nárůstu počtu obyvatel, jakož i z hlediska celkového zvýšení.
Zároveň jsme patřili mezi země, které z hlediska počtu křesel v Evropském parlamentu podle Smlouvy z Nice proporcionálně nejvíce ztratily.
Bohužel, irská vláda neudělala dost na podporu kampaně na udržení našeho aktuálního počtu 13 křesel.
Naše dnešní hlasování alespoň zajistí, aby počet křesel pro Irsko neklesl na období dalšího mandátu pod 12 s ustanovením o kompletním posouzení před rokem 2014, včetně sporné otázky o použití statistického základu obyvatelstvo versus občané na vyhodnocení počtu poslanců v EP pro členské státy.
Hlasovala jsem pro zprávu pana Lamassoura o rozdělení míst v EP po legislativních volbách v roce 2009.
Nové rozdělení vyvažuje počet míst v souladu s populačními trendy v členských státech.
Jsem ráda, že Francie má o dva poslance EP více, než bylo plánováno v revidované smlouvě z Nice.
Podporuji též myšlenku, že nové rozdělení by mělo být prozkoumáno v dostatečném předstihu před parlamentním obdobím 2014 - 2019 s cílem zajistit spravedlivý a objektivní systém rozdělování míst v Parlamentu, berouc do úvahy změny v počtu obyvatel, což by zabránilo běžnému vzájemnému pomáhání si mezi členskými státy.
písemně. - (PT) Poslanci volení sociálnědemokratickou stranou (SDP), ačkoliv to nepovažují za dokonalé řešení a ani to nedokáže vytvořit podmínku pro další jednání v kontextu budoucích rozšíření, podporují zprávu pana Lamassoura o složení Evropského parlamentu ze tří důvodů:
1.
Některé členské státy nesouhlasí s jednoduchým vymezením všeobecných zásad a vyžadují, jakožto podmínku schválení, přesné vymezení složení EP předtím, než přijmou reformní smlouvu.
To by mohlo ohrozit hlavní prioritu portugalského předsednictví Rady.
2.
Pan Lamassoure navrhl vyvážené kompromisní řešení, které poskytuje minimálně limity zaručující pluralitu zastoupení menších států se zřetelem k demografické velikosti jiných států prostřednictvím zásady degresivní proporcionality, což zajišťuje spravedlivý vztah mezi státy.
3.
Proto blokuje nepřijatelné snahy německých, polských, španělských a italských poslanců posílit váhu některých lidnatějších států snížením zastoupení středně velkých států, jako je Portugalsko.
písemně. - Musím vyjádřit své znepokojení nad zásadou, která je součástí samotné myšlenky prezentování této zprávy plénu.
Nechat Parlament, aby stanovil způsob svého vlastního složení, mi připadá chybné již v základech.
Jak řekl jeden můj irský kolega v rozpravě: "Turci nehlasují pro vánoce."
Jsem poslancem Parlamentu od roku 1984, v té době měl 434 poslanců. Dnes jich máme 785.
S každým dalším nárůstem v počtu poslanců se pracovní skupiny, výbory a plénum stávají nepraktičtějšími a jejich neefektivnost stále roste.
To se tady snažíme institucionalizovat s předpokládaným "snížením" na 750 poslanců, což je stále o 30 až 40 % více než je efektivní počet, pokud se nechceme také my změnit na čínský, ve velké míře okrasný lidový kongres s třemi tisíci členy.
Další anomálie, která mě napadla, je, že si sice můžeme určit své vlastní složení, což je životně důležité institucionální rozhodnutí pro všechny evropské instituce a samotnou Unii, ale díky zarytosti jednoho členského státu si nemůžeme zvolit své vlastní místo schůzí a namísto toho nám město Štrasburk, prosáklé azbestem, předalo zajíce v pytli.
písemně. - (PL) Mrzí mě, že se ukázalo jako nemožné najít nové a stálé řešení pro rozdělování míst v Evropském parlamentu mezi různé členské státy Unie.
Současný postup rozdělování je dočasný a platí jen pro další parlamentní období.
Postup uplatňovaný při rozdělení míst není pro občany v EU jasný a pochopitelný.
Kromě uplatňování zásady degresivní proporcionality měla na rozdělení míst v Parlamentu výrazný podíl také politická kritéria.
Toto bylo na škodu zastoupení občanů, což by mělo být hlavní zásadou.
Kromě toho je navrhované rozdělení míst založeno na počtu obyvatel v daném členském státě spíš než na počtu občanů příslušného státu.
Například moje země, Polsko, by tak ztratila z důvodu dočasné ekonomické migrace přibližně dva miliony svých obyvatel, kteří jsou v současnosti zaměstnáni v jiných členských státech Unie.
Mimochodem, bylo by třeba rovněž upozornit, že to ani není logické, když EU podporuje mobilitu pracovníků.
Rádi bychom zdůraznili varování, že zásady, jimiž se řídí Unie, se občanům jeví jako nadměrně komplikované.
Občané mají proto o institucích Unie čím dál více pochybností.
písemně. - (SV) Jsme důrazně proti myšlence jednoho volebního obvodu v celé EU s možná 10 % míst Evropského parlamentu.
Vytvoření samotného volebního obvodu EU je umělým způsobem, jak vytvořit evropský lid.
V Evropě neexistuje společná politická aréna s médii nebo rozpravou, která by pokrývala všechny členské státy.
Každá země má svůj vlastní politický program.
Snaha prolomit bariéry jazyka a tradice vytvořením stran EU plně závislých na příspěvcích EU je předurčena k zániku.
Připomínáme, že 54,4 % voličů zůstalo během voleb do Evropského parlamentu v roce 2004 doma.
"Strana těch, kteří zůstanou doma" je největší stranou ve volbách do Evropského parlamentu.
Ani v nových členských státech není nadšení pro Evropského parlamentu.
Na Slovensku dosáhla volební účast v roce 2004 16,96 %.
S rozšířením EU o země, jako je Ukrajina a Turecko, budou omezeny delegace současných členských států.
Toto se dotýká menších skupin a snižuje politickou pluralitu.
V Evropském parlamentu nebude místo pro regionální strany nebo menšinové strany.
Zdálo by se, že křesťanští demokraté/konzervativci (PPE-DE) stejně jako socialisté (PSE) budou mít skrytý program s cílem pokusit se vytvořit v Evropském parlamentu systém dvou stran.
Hlasujeme pro zprávu, ne proto, že by byla výborná, ale proto, že představuje zlepšení.
písemně. - (PT) Musíme v tom mít jasno, když jde o mnoho čísel:
1.
Tento návrh znamená, že od roku 1999 přešlo Portugalsko z 25 na 24 poslanců a nyní bude jejich počet snížen na 22, zatímco Německo si udrželo svých 99 poslanců, jejichž počet teď bude snížen na 96.
Jinými slovy, Portugalsko ztratilo 12 % a Německo ztratilo 3 %.
2.
Šest v současnosti nejlidnatějších zemí má přibližně 56 % míst v Evropském parlamentu.
Tímto návrhem se jejich kontrola úplně udrží na 56 %.
Jinak řečeno, nevzdali se ničeho.
Proto prostřednictvím současné reformy smluv si hlavní mocnosti potvrdily svou kontrolu v Radě, uplatňováním demografického kritéria bez jakéhokoli zvážení a udržují si plnou kontrolu v EP.
Portugalsko ztrácí!
Pokud někteří mají kontrolu, jiní musejí být...
S cílem skrýt svůj tichý souhlas s takovou nepřijatelnou situací někteří tvrdí, že by to mohlo být horší.
Jiní si myslí, že je přirozené, že jen některé země by měly být schopny bránit své zájmy..., na úkor zájmů jiných zemí.
Nakonec, ale bez toho, aby se zapomnělo na jiné důležité aspekty, jako je odmítnutí vytvoření nadnárodního volebního obvodu nebo skutečnosti, že čím méně poslanců má Portugalsko, tím méně budou prezentovat politickou pluralitu existující v naší zemi, potvrzujeme, že spravedlivým řešením na institucionální úrovni musí nepochybně být respektování zásady spolupráce mezi suverénními státy se stejnými právy.
písemně. - Hlasuji pro pozměňovací návrh č. 26, který obhajuje zachování 13 současných křesel pre Irsko.
Podle Smlouvy z Nice získalo Irsko 12 křesel. Od této smlouvy se však populace Irska zvýšila o 12 %.
Z hlediska národního zvýšení, jakož i celkového růstu, jde o nejrychleji rostoucí populaci v EU.
Tato zpráva přiděluje Irsku 12 křesel, což je o tři méně než 15 křesel, které mělo Irsko v letech 1999 až 2004. Znamená to, že ztratíme 20 % naší kvóty z roku 2004.
písemně. - Britští konzervativci jsou proti Ústavní smlouvě EU a proti návrhu reformní smlouvy EU.
Nesouhlasíme s podmínkami návrhu mandátu mezivládní konference, který předložila Evropská rada, ani s textem návrhu smlouvy, který byl zveřejněn 5. října.
V souvislosti s požadavkem Rady na stanovisko Evropského parlamentu o jeho budoucím složení se britští konzervativci zdrželi hlasování o zprávě pánů Lamassoura a Severina.
Dělali jsme to proto, že nesouhlasíme s modelem a metodou, které navrhují společní zpravodajové. Podle našeho názoru jsou z dlouhodobého hlediska neudržitelné.
Zároveň nesouhlasíme s výzvou volit poslance EP pomocí nadnárodních seznamů.
Zároveň velmi litujeme, že se ztratila důležitá historická parita, která v této otázce existovala mezi Spojeným královstvím, Francií a Itálií.
Navzdory tomu jsme však odhodláni pokračovat v obhajobě nejlepších zájmů lidu Spojeného království, který je podle našeho názoru momentálně v Evropském parlamentu zastoupen nedostatečně.
Tyto faktory vedly k našemu stanovisku k hlasování o této zprávě.
písemně. - (FR) Jak může být předložena zástupcům členských států zpráva, v níž jsou použity právní a institucionální návrhy, které jsou zároveň nejasné, nové, nebezpečné a utopické?
Degresivní proporcionalita, hlavní charakteristika zprávy, neznamená nic, jen skutečnost, že větší státy budou opět ztrácet místa ve prospěch malých států.
Je pravda, že na setkání Evropské rady v Nice pan Chirac původně inicioval postup dohody poprvé odpojit Francii se zřetelem k Německu, což je v rozporu s duchem smluv.
Pokud jde o volbu poslanců z nadnárodních seznamů, je evidentní, že cílem je v tomto případě zbavení se politicky nesprávných stran, které nepřijímají unavený sociálnědemokratický konsensus a odstranění jakéhokoli odkazu na cokoli, co je stále královskou doménou národních států.
Toto určitě nemůžeme akceptovat.
Pojem evropského občana, který nastolili zpravodajové, je nebezpečný i utopický a v podstatě je totalitní.
Vyplývá z něj, že národnost je věcí minulosti a že odvážný nový svět sestává z nového "odnárodněného" člověka, zbaveného svých kořenů, historie a kultury.
Ze všech těchto důvodů cítíme, že Lamassourova zpráva je nepřijatelnou právní, politickou a institucionální regresí.
Rozdělení míst v Parlamentu mezi členské státy se nezakládá na objektivních číslech počtu obyvatel, ale na slibech daných v minulosti a na jednáních, která byla úspěšná nebo neúspěšná.
To je důvod, proč velké země, Francie, Itálie a Spojené království vždy mají stejný počet míst navzdory tomu, že mají rozdílné počty obyvatel, stejně jako Španělsko a Polsko.
Totéž platí pro Řecko, Portugalsko, Belgii, Českou republiku a Maďarsko.
Některé země jsou podprůměrně zastoupeny, jako například Nizozemsko, které bylo v roce 2000 dost nerozumné, aby se spokojilo s menším počte křesel v Parlamentu výměnou za více hlasů v Radě.
Podporujeme návrh zpravodajů, neboť je blíže spravedlivému rozdělení více než předchozí návrhy.
Odmítáme všechny pozměňovací návrhy, které chtějí méně spravedlivé rozdělení, bez ohledu na to, koho upřednostňují, nebo které dělají rozdíly mezi "občany" a jinými obyvateli, když se počítá počet obyvatel jednotlivých zemí.
Podporujeme pozměňovací návrhy, jimiž se automaticky spojuje budoucí rozdělování křesel s počtem obyvatel členských států.
Odmítáme budoucí snížení v počtu křesel pro členský stát, pokud nevyplynou z poklesu počtu obyvatel, ale z maximálního počtu 750 křesel nebo z hledání rámce pro zvolení podílu poslanců z nadnárodních seznamů.
S takovou podmínkou hlasujeme pro.
písemně. - Hlasoval jsem pro a vítám zprávu pánů Lamassoura a Severina o složení Evropského parlamentu.
Považuji však za poměrně zvláštní, že Parlament má právo rozhodnout o rozdělení svých křesel, nikoli však o místě, kde jedná.
Je zřejmé, že Rada není schopna vyřešit nepořádek spočívající v tom, že Parlament má tři sídla. Vyzývám ji proto, aby postupovala logicky a dala Parlamentu právo rozdělit svá křesla tím, že mu dá právo rozhodnout, kde bude zasedat.
Tato zpráva doporučuje nové, spravedlivější složení Evropského parlamentu, které má být uplatněno v letech 2009 až 2014.
Souhlasím s operativní zásadou degresivní proporcionality, kterou zpráva obsahuje a která vyžaduje od větších členských států přijmout menší počet poslanců EP, jak to umožňuje přísné proporcionální rozdělení.
Tím bude zajištěno, že menší členské státy budou mít životaschopné parlamentní delegace, přičemž počet poslanců Parlamentu se může vrátit na trochu rozumnější hodnotu 750.
Za předpokladu potřeby změnit složení Evropského parlamentu z důvodu minulých a budoucích rozšíření věřím, že řešení přijaté v této zprávě je konzistentní s tím, co už bylo dohodnuto (Nice), pokud nezvyšuje kontrolu nejlidnatějších států nad ostatními, udržováním modelu vyváženosti mezi státy, což je celkem pochopitelné, a pomáháním snižovat těžkosti spojené s přijetím reformní smlouvy.
Proto navzdory tomu, že odkazuje, jak je vidět z hlasování, na model založený na koncepci občanství a nikoli trvalého pobytu, za předpokladu, že spojení mezi občany a Evropskou unií musí být otázkou občanství a nikoli trvalého pobytu, jsem hlasoval pro tuto zprávu.
písemně. - Dnešní hlasování bylo rozhodující pro budoucí fungování EP.
V případě takovéto citlivé otázky je třeba, aby EP vydal silné politické upozornění Evropské radě a ukázal, že národní zájmy je možné překonat a dohodnout se na lepším systému, než byl systém stanovený Smlouvou z Nice.
I když dnešní návrh není ani zdaleka dokonalý, je spravedlivější než rozdělení křesel stanovené Smlouvou z Nice.
Po tom, co EP jednohlasně vyzval Radu, aby definovala pojem "občan" podle článku 9a odst. 2 v dostatečném předstihu před dalšími volbami v roce 2014, rozhodl jsem se v zájmu své země a fungování EP hlasovat pro zprávu, protože představuje určitý pokrok v souvislosti s tím, na čem jsme se předtím dohodli.
písemně. - (SV) Význam této záležitosti by neměl být přeceňován.
Nové rozdělení členů mezi členské státy nezmění současný vývoj v EU.
Většina bude nadále zůstávat s hospodářskými liberály a federalisty v Parlamentu.
Ve zprávě jsou však jasně vyjádřeny zásady spravující rozdělení, které svou povahou bude v konečné analýze přibližné.
Rozdělení bude ještě lepší než je v současné situaci, když největší země získá méně poslanců, zatímco nejmenší země jich získají více.
Proto jsem hlasovala pro zprávu, ačkoliv v ní jsou určité odstavce, které nepodporuji, zejména ustanovení o nadnárodních seznamech a evropských stranách.
Řecká komunistická strana v Evropském parlamentu hlasovala proti zprávě pánů Lamassoura a Severina, protože nadále posiluje konfrontační povahu Evropského parlamentu.
písemně. - Hlasoval jsem proti pozměňovacímu návrhu č. 25.
Spojené království je stále členem EU a počet poslanců v EP zastupujících Spojené království by vůbec neměl být snížen.
Hlasování ve prospěch 74 poslanců EP by znamenalo hlasovat pro snížení o čtyři členy. Podle navrhovaného principu degresivní proporcionality, který musí být teprve definován, by malé země a mikrostáty získaly neúměrné zastoupení, přičemž velké státy, jako například Spojené království, by měly nedostatečné zastoupení.
Pokud vezmeme v úvahu, že od roku 2004 se do Spojeného království vystěhovala velká část populace východní Evropy, která má nyní právo hlasovat ve volbách do Evropského parlamentu, počet poslanců EP za Spojené království by měl zůstat minimálně na počtu současných 78, pokud by neměl být ještě zvýšen.
písemně. - (SV) Švédsko by mělo vyhlásit referendum o nové ústavě na získání výjimky a doložky o připojení (jako Spojené království).
S takovou doložkou o připojení Švédsko například získá právo rozhodnout se samo, jestli a jakým způsobem a také kdy zavede euro a podepíše sociální chartu.
To však neznamená, že nechci jako základ pro EU jasný dokument, který zřetelně vymezuje rozsah pravomocí EU.
Takový dokument musí vedle jiných věcí obsahovat pravidla o rozdělení míst v Parlamentu.
Jsem proto připraven podpořit tuto část návrhu na novou ústavu EU, zejména pokud jde o rozdělení míst.
Skutečnost, že pokud návrh na rozdělení míst nedosáhne souladu s návrhem na novou ústavu EU, existuje velké riziko, že se budeme muset vrátit ke Smlouvě z Nice.
Důsledkem Smlouvy z Nice je, že Švédsko získá jen 18 křesel, o dvě méně něž Švédsko získá podle návrhu nové ústavy EU a o dvě méně, než je Švédsko oprávněno dostat se zřetelem k relativní velikosti členských států EU.
Hlasovala jsem pro usnesení o humanitární situaci v pásmu Gazy.
Mám obavy ze zhoršování zdravotních ukazatelů v Palestině a uvědomuji si těžkosti způsobené uzavřením míst hraniční kontroly, čím je snížena hospodářská aktivita a volný oběh zboží a požaduji, aby mohlo být bez překážek umožněno pokračování pohotovostní a humanitární pomoci.
Odsuzuji čím dál složitější životní podmínky, které jsou v pásmu Gazy běžné: blokáda brání pohybu lidí a zboží, částečná privatizace přístupu k vodě, potravinám a elektřině, zničení úrodné půdy a základních služeb, jako je odmítání sběru odpadu, který už delší dobu nefunguje správně.
Cítím naléhavost toho, aby byla v pásmu Gazy plně respektována lidská práva a chtěla bych vyzvat k zorganizování mezinárodní mírové konference, která by zavedla spravedlivý a trvalý mír mezi Izraelci a Palestinci. Mír založený na příslušných rozhodnutích Rady bezpečnosti OSN týkajících se práva Izraelců žít v rámci bezpečných a uznaných hranic a právo Palestinců na životaschopný stát.
písemně. - Toto usnesení podporuji.
Současná humanitární situace v pásmu Gazy může vyvolávat jedině hluboké obavy.
Izraelská blokáda pásma Gazy musí být zrušena a musí být zajištěny dodávky elektřiny a paliva.
Izrael zároveň musí zaručit tok finančních aktiv do pásma Gaza, který byl pozastaven v září 2007, protože jejich nedostatek vážně ovlivnil hospodářský, společenský a každodenní život Palestinců.
Rada a Komise musejí vyvinout maximální tlak, aby přesvědčily izraelskou vládu o potřebě posunu a zaručily budoucí základní humanitární pomoc pro Palestince.
písemně. - (PT) V této hrozné situaci, do níž se dostali palestinští obyvatelé, přijal Evropský parlament usnesení, které uznává mimořádně vážnou situaci nejen v pásmu Gazy, ale i na ostatních palestinských okupovaných územích, a zároveň nedává vinu Izraelu, ani ho neodsuzuje za jeho hluboce zakořeněnou zodpovědnost, zejména za zničení palestinské samosprávy a jejích podpůrných institucí a infrastruktury včetně těch, které splňují nejzákladnější potřeby obyvatelstva a za snahu zabránit tvorbě svrchovaného, nezávislého a životaschopného Palestinského státu.
Izrael uvalil brutální blokádu na pásmo Gazy, tím vytvořil, jak před dlouhou dobou odsuzovali úředníci OSN, obrovské vězení pro Palestince, vzal jim nejzákladnější lidská práva a brání jim v poskytování humanitární pomoci organizacemi OSN.
Je nezbytné, aby tato nelidská blokáda byla zrušena s tím, aby Izraeli bylo nařízeno ukončení agrese směřující na Palestince a plné respektování a dodržování mezinárodních práv a usnesení OSN.
Je taktéž velmi důležité, aby byla Palestincům poskytnuta naléhavá humanitární pomoc.
Spravedlivého a trvalého řešení pro Střední východ bude možné dosáhnout jedině respektováním nezcizitelného práva Palestinců na svůj vlastní nezávislý a svrchovaný stát, s respektováním hranice z roku 1967 a s východním Jeruzalémem jako jeho hlavním městem.
písemně. - Hlasoval jsem pro toto usnesení, které zaměřuje naši pozornost na vážnou situaci lidí v pásmu Gazy.
Vyzývá Izrael, aby plnil své mezinárodní závazky podle Ženevské dohody, aby zaručil tok humanitární pomoci, humanitární podporu a základní služby, jako je elektřina a palivo, pro pásmo Gazy.
V rámci výzvy uspořádat mezinárodní mírovou konferenci, ukončení blokády a žádosti o společnou práci Komise a Rady se připojuji k většině ostatních poslanců v EP a podporuji myšlenky, které mohou zlepšit situaci lidí trpících následky statusu quo na daném území.
písemně. - (FR) Vítám usnesení EP o pásmu Gazy.
Opatření podniknuté izraelskou vládou na vyhlášení pásma Gazy za "nepřátelskou entitu" dláždí cestu hospodářským sankcím.
Toto opatření přichází v době, kdy je pásmo Gazy ponořeno do humanitární krize, která se prohloubila opožděním přímé mezinárodní pomoci palestinské samosprávě a neschopností Izraele zaplatit dlužné daně palestinské samosprávě od března 2006.
I když izraelské zodpovědné orgány umožnily vstup kamionů s potravinami do Gazy, Agentura OSN pro pomoc a podporu palestinským uprchlíkům na Blízkém východě hlásí nedostatky základních potravin způsobené častými uzavírkami hraničního přechodu Kami.
Nečelili bychom humanitární krizi takových rozměrů, pokud bychom v první řadě nepřerušili svou pomoc Palestincům.
Mnohé jiné organizace udržovaly spolupráci s Palestinou, zejména velký počet evropských místních orgánů.
Nenastal čas na to, abychom prozkoumali naši politiku sankcí proti Palestině tak, aby neohrožovala dodávky nejpotřebnější humanitární pomoci místnímu obyvatelstvu?
písemně. - Chci zdůraznit závažnost humanitární situace v pásmu Gazy.
Chápu sice, že je to politická situace, co způsobuje vážnou situaci lidí v Gaze, jsou to však lidé - muži, ženy a děti - kteří trpí. A jen Bůh ví, jaké to bude mít dlouhodobé následky.
Souhlasím s tím, že Izrael se v rámci svých vlastních hranic musí cítit bezpečně. Nicméně má i povinnost zajistit, aby se do pásma Gazy dostala humanitární pomoc a podpora.
Gaza nese zodpovědnost za ukončení útoků na Izrael. A my všichni máme zodpovědnost za podporu životaschopného státu pro Palestince tak, aby palestinský lid mohl žít v bezpečí a míru.
Podporuji tuto zprávu, protože je momentálně opravdu nezbytné, abychom se my tady, v EU, výrazně postavili za lidi z Gazy.
Potřebují naši pomoc a my bychom jim ji měli poskytnout.
písemně. - Chci podpořit snahu těch poslanců, kteří nasměrovali naši pozornost na kritické problémy, s nimiž se setkávají obyvatelé pásma Gazy, Izraelského státu a oblastí Palestiny.
Jediná cesta vpřed je postupovat podle rezolucí Rady bezpečnosti OSN a svolat mezinárodní mírovou konferenci na toto téma.
(FR) Vážená paní předsedající, jsou zabíjeny, protože jsou ženami.
Tyto vraždy, známé jako feminicidy, jsou způsobeny sociálními souvislostmi ovlivněnými patriarchálním postojem, který brání ženám stát se sociálně nezávislými.
Mimořádně vyvážená správa, kterou předložil pan Romeva, ačkoliv odkazuje specifičtěji na vraždy žen v Latinské Americe a Mexiku, tvoří součást globální strategie na odstranění a zabránění násilných úmrtí žen na celém světe.
Proto jsem hlasovala pro. EU musí podporovat a chránit hodnoty rovnosti pohlaví.
Moje pozměňovací návrhy, které v zásadě zpravodaj převzal, byly zaměřeny na podporu rodinám obětí, které jsou často úplně bezradné a čím hůř, snášejí bolest s vědomím toho, že tyto vraždy zůstávají bez trestu.
Proto chci vyzvat k uvědomělosti a školícím programům zabývajícím se problémy pohlaví a k opatřením na podporu tvorby efektivních ochranných systémů pro svědky, oběti a jich rodiny, psychologickou pomoc a právní pomoc zdarma.
Hlasoval jsem pro zprávu našeho španělského kolegy Raüla Romeva i Ruedy o vraždění žen neboli feminicidách ve Střední Americe a Mexiku a o úloze EU.
Mrzí mě, že se zaměřujeme na Střední Ameriku a Mexiko, neboť na světě je mnoho míst, na kterých otázka vraždění žen nikdy nebyla vyřešena.
Podporuji jakoukoli globální strategii snažící se o celosvětové odstranění násilí vůči ženám.
Utrpení žen není možné řešit nezaujatě. Musíme ženy podporovat, neboť jejich vzpoura bude u kořene mnoha geopolitických trendů ve prospěch ideálů podporovaných Evropskou unií, zejména rovnost pohlaví.
písemně. - Strana UKIP se zdržela hlasování o této zprávě, protože neuznává legitimitu Parlamentu.
To žádným způsobem neodráží naše stanovisko k obsahu zprávy.
písemně. - (PT) Hlasovali jsme pro tuto zprávu, která vyjadřuje solidaritu Evropského parlamentu se ženami na celém světě, které trpí násilím včetně těch v našich vlastních zemích Evropské unie, ale se zvláštním důrazem na vážnou situaci v Mexiku a v zemích Střední Ameriky, kde existuje skutečná kultura feminicidy, kde násilnou smrtí v posledních letech zemřely tisíce žen, což není možné jednoduše přisoudit všeobecné atmosféře násilí.
Tato situace pramení z kulturních příčin a sociálně-hospodářských souvislostí, které jsou pro ženy nepříznivé, a je horší v případě domorodých žen, které trpí z důvodu vysoké ekonomické závislosti.
Tuto situaci však ztěžují také kroky zločineckých skupin.
Doufáme, že se touto zprávou vnese více světla do této vážné situace, a tím se pomůže zajistit, aby byly v různých dotčených zemích podniknuty potřebné kroky k ukončení feminicidy a násilí páchaného na ženách.
písemně. - (SV) Strana Junilistan věří, že lidská práva musí být dodržována ve všech společnostech na celém světě a to jak v členských státech EU, tak i v jiných zemích.
Zpráva je návrhem usnesení, kterým jsou členské státy a jiné státy, kterých se to týká, vyzývány, aby pracovaly na dodržování práv žen.
Je to záslužná věc, ale toto není správné fórum, na kterém se má diskutovat o této záležitosti.
Jako obvykle, v případech, v nichž chce EU jednat jednohlasně v zahraniční politice, zařadí se další odstavce.
Návrhy zprávy na nové rozpočtové kapitoly, kampaněmi a zvýšenými povinnostmi se EU snaží vyhradit si více pravomocí a používat otázky, jako jsou tyto, jako prostředky pro daný účel.
Zločiny páchané na ženách jsou nepřijatelné a je třeba přivítat dialog mezi svrchovanými státy, jehož cílem je ukončení tohoto násilí, protože je důležité, aby byla zlepšena zranitelná pozice žen ve velké části světa.
EU však nesmí podporovat jednotnou zahraniční politiku a z toho důvodu jsme se rozhodli hlasovat proti této zprávě.
písemně. - Zprávu podporuji v plné míře.
Udržitelný rozvoj není možný bez zohlednění rovnosti pohlaví a práva na důstojnost a mírovou existenci.
Na takového zločiny se nemůžeme dívat jen jako na projev kultury a neměli bychom se jimi přestat zabývat jen proto, že byly spáchané na ženách, které si vydělávají na své živobytí jako osoby poskytující sexuální služby.
Pokud nevyvineme vážné a důsledné úsilí na zjištění, stíhání a potrestání pachatelů, bude to znamenat, že násilí akceptujeme a nikdo není v bezpečí.
Návrhy načrtnuté ve zprávě si zaslouží naši podporu a věřím, že Parlament bude sledovat jejich vývoj.
Dimenze lidských práv je v našich externích politikách mimořádně důležitá. Musíme pracovat pro práva lidí na bezpečný a zajištěný život tak, aby si mohli uplatňovat svá demokratická práva a svobody na všech úrovních společnosti a bez ohledu na své povolání a stav.
písemně. - Zpráva pana Raüla Romeva i Ruedy o vraždách žen ve Střední Americe a Mexiku a o úloze Evropské unie v prevenci těchto situací je vyvážená.
Ráda bych poděkovala zpravodaji za jeho vynikající práci a jeho postoj.
Jednání vedl velmi vnímavým a pozitivním politickým stylem.
Ráda bych mu také poděkovala za pozornost, kterou tomuto tématu věnoval.
Z hlediska důležitosti patří lidská práva v Evropské unii na popřední místa. Téma lidských práv hraje, naštěstí, důležitou roli také ve vztazích mezi EU a Mexikem.
Jakožto součást dohody o volném obchodě má dokonce jakýsi formální charakter. Rozhodující roli plní i v naší společné parlamentní delegaci, jíž mám tu čest předsedat a jíž z mexické strany momentálně předsedá senátor José Guadarrama Márquez.
písemně. - Hlasoval jsem pro tuto zprávu, která je součástí globální strategie týkající se ukončení a prevence zabíjení žen a která navrhuje jednání EU v rámci partnerských dohod, protože ji velmi podporuji.
Doufám, že se této problematiky chopí národní vlády v rámci svých bilaterálních vztahů se zeměmi Latinské Ameriky a evropské instituce v rámci svého strategického partnerství s cílem podpořit politiky prevence a ochrany před násilím.
písemně. - (DE) Podpořil jsem zprávu pana Raüla Romevy i Ruedy, protože jasně v několika bodech identifikuje hlavní důvody vražd žen v Mexiku a ve Střední Americe: vraždy se odehrávají bez omezení v sociálním a hospodářském kontextu, který sleduje výhradně hospodářské zájmy.
Vysoký procentuální podíl z nich se děje v takzvaných zónách volného obchodu s jejich průmyslem nazvaným maquiladora (subdodavatelské společnosti, které vyrábějí pro vývozní trh), v nichž neexistuje sociální infrastruktura a vysoká míra chudoby je provázena beztrestností pololegálních bezpečnostních sil.
Tyto struktury jsou posilovány také vztahy EU s Mexikem a Střední Amerikou s jejich zaměřením na zjednodušení obchodu.
Dohoda EU o přidružení se Střední Amerikou, která má být uzavřena do konce tohoto roku, již ve své současné podobě ukazuje, že EU zajímá hlavně liberalizace a deregulace trhu.
"Tvorba klimatu příznivého pro obchod a investice", kterou prosazuje Komise, však vede přesně ke strukturám, které jsou ve zprávě správně identifikovány jako ty, které vytvářejí nepříznivý sociální a hospodářský kontext, který přispívá k vysoké míře vražd žen.
Zprávou je též vyslán důležitý signál, že ustanovení o lidských právech, které bylo dohodnuto v takzvané Globální dohodě mezi EU a Mexikem, musí být konečně uplatněno.
Musí být též posílena práce sdružení příbuzných a obětí.
písemně. - Hlasoval jsem pro tuto zprávu, která doporučuje počítačové monitorování tranzitního pohybu, revizi právního rámce a zlepšení fyzických kontrol ze strany Komise a členských států na základě společné analýzy rizika s cílem předcházet podvodům.
Tato problematika ovlivňuje Spojené království: až 4 % možného příjmu z DPH se ztrácejí důsledkem podvodného jednání v této oblasti.
písemně. - (DE) Odstranění hranic je velmi rychle a prokazatelně pociťováno v obrovském poklesu obratu z cigaret, nejen v pohraničním regionu, ale i ve vnitrozemí.
Hrozné podmínky na pracovním trhu svádějí mnohé soukromé jednotlivce, aby přes hranice pěšky pašovali malá množství tabákových výrobků, aby si tím zajistili zvýšení svých příjmů.
Obrovské ziskové marže navzdory vysokým nákladům na přepravu v posledních letech také přispěly k výraznému nárůstu pašování tabáku.
Postup, který je často v některých oblastech odepsán jako méně závažný trestný čin, poskytuje živnou půdu pro zločinecké skupiny a je velmi vhodný pro to, aby nakonec bylo jednoduché dodávat tyto výrobky černého trhu kuřákům v EU.
Obchodníci na černém trhu vědí, že informační kampaně sotva změní situaci, neboť studie prokázaly, že většina kupujících velmi dobře ví jak o vyšší koncentraci škodlivých látek v těchto výrobcích, tak o riziku uložení trestů.
Role Černé Hory je obzvlášť neslavná, neboť Černá Hora se stala hlavním centrem pašování tabáku v Evropě, přičemž stát se na tom výrazně podílí.
Bude třeba vyvinout větší tlak prostřednictvím rozhovorů, které jsou v současnosti uskutečňovány, a samozřejmě bude třeba, aby byly sankce přísnější a byl zaveden jednotný systém štítků, aby skončila situace, v níž lukrativní vývozní podnikání výrobců tabáku končí v nelegálních zpětných dovozech.
písemně. - Strana EPLP podporuje záměry dohody se společností Philip Morris v oblasti boje proti podvodům a nezákonnému obchodu s cigaretami v EU.
Vláda Spojeného království však dohodu nepodepsala, protože by mohla být v rozporu s existujícími právními předpisy Spojeného království o pašování tabáku.
Existující předpisy se vztahují na všechny výrobce tabáku, což je důležité na zajištění toho, aby pašování nebylo přeneseno na produkty vyrobené společnostmi, které se rozhodly dohodu nepodepsat, případně které by se v té stejné chvíli mohly rozhodnout od dohody odstoupit.
Tyto předpisy zároveň neobsahují žádné významné výjimky, což umožňuje Spojenému království lépe řešit určité typy problémů v oblasti pašování tabáku, s nimiž se setkává.
(CS) Paní předsedající, dámy a pánové, vítám iniciativní zprávu paní Jensenové, protože zhoršující se kvalita pozemních služeb v rámci letecké dopravy se v poslední době stala více než naléhavou a skutečně Achillovou patou.
Příčin je samozřejmě mnoho.
Já bych se chtěla zmínit o jevech souvisejících se zvýšenými bezpečnostními opatřeními, tak jak jsou v současnosti realizována na některých letištích EU, hraničícími často až s ponižováním důstojnosti člověka a také se zvýšeným nebezpečím přenosu infekčních chorob a přitom se bezpečnost nijak významně neovlivní.
Mluvím například o požadavku na ženy sundávat veřejně cokoliv podobné saku, i když má pod ním dáma pouze spodní prádlo, procházení kontrolním rámem a následné stání na ledové podlaze bosky a také přehrabování se v osobních věcech pasažérů bez respektování základních hygienických zásad.
Je zřejmé, že pokud si nebudeme tohoto všímat, požadovat zlepšení kultury cestování a také slušnost a zdvořilost po zaměstnancích letiště při bezpečnostních kontrolách, stane se letecká civilní doprava v oblasti pozemních služeb někdy otřesným, ale vždy přinejmenším nepříjemným zážitkem.
písemně. - (PT) Upozorněním na rychlý nárůst v přepravě zboží a osob se Komise rozhodla vypracovat akční plán pro kapacitu, účinnost a bezpečnost letišť v Evropě, v němž předkládá soubory opatření.
Usnesení tohoto Evropského parlamentu, navzdory tomu, že obsahuje aspekty, s nimiž souhlasíme, například jeho odkazy na potřebu respektování sociálních zákonů a kolektivních dohod, odborné přípravy nebo potřeb nejvzdálenějších regionů, se upisují koncepci liberalizace odvětví a tvorbě takzvaného jednotného evropského nebe.
Ačkoliv zdůrazňuje, že zodpovědnost za plánování infrastruktur letišť musí mít členské státy, obhajuje "globální přístup EU, pokud jde o potřebu další kapacity, omezení v budoucích investicích do další kapacity a strategických os.
Usnesením je potvrzena nadřazenost pravidel Společenství o hospodářské soutěži, zejména se zřetelem k ustanovení o službách pozemní obsluhy, jejichž další liberalizace není vyloučena.
Obhajuje proto zvýšení minimálního počtu poskytovatelů služeb povolených na letišti, přičemž není určeno umělé omezení počtu obchodníků třetích stran a jsou odstraněna omezení bránící tomu, aby poskytovatelé pozemní obsluhy vstoupili na trh.
Toto je naše kritické stanovisko.
písemně. - (PL) Vážený pane předsedo, hlasoval jsem pro zprávu paní Jensenové o kapacitě letišť a službách pozemní obsluhy: směrem k účinnější politice.
Ve zprávě je přiměřeně zvažována otázka zajištění toho, aby měla letiště požadovanou kapacitu.
Pohyby letecké dopravy ročně rostou o 5,2 %.
Je vypočítáno, že do roku 2025 bude více než 60 letišť neschopných zvládat poptávku po letech.
Ve zprávě se uvádí, že růst v letecké dopravě bude doprovázen technickými a regulačními programy, aby se zamezilo jejímu vnějšímu vlivu.
Zpravodajka správně upozorňuje, že Evropská unie může splnit své podmínky v této oblasti jen tím, že poskytne různé druhy letišť a bude reagovat na specifické potřeby každé země.
písemně. - Hlasoval jsem pro tuto zprávu, která od Komise vyžaduje předložení hlavního plánu na rozšířené letištní kapacity v Evropě ještě před rokem 2009 s cílem prosazovat a lépe koordinovat evropské iniciativy pro tvorbu nových letištních kapacit určených pro mezinárodní dopravu a s cílem lépe využívat stávající kapacity.
Pouze koexistence různých letištních modelů podle vnitrostátních specifik umožní EU naplnit své potřeby v této oblasti.
písemně. - (SK) Hlasovala jsem pro zprávu zpravodajky Anne E. Jensenové o kapacitě letišť a pozemní obsluze směrem k politice vyšší účinnosti, protože ji pokládám za velmi důležitou z hlediska zajištění trvale udržitelného rozvoje evropských regionů.
Dopravní infrastruktura představuje často rozhodující faktor pro umístění investicí v regionech, pro rozvoj cestovního ruchu a rychlou přepravu zboží.
Letecká doprava tvoří důležitou přidanou hodnotu hlavně pro méně rozvinuté okrajové a ostrovní regiony.
Globalizace a rychlý hospodářský růst vede v EU k růstu poptávky po letech.
Současný a budoucí vývoj letecké dopravy v Evropě si naléhavě vyžaduje předvídání potřebných kroků, které je třeba přijmout na úrovni EU ve prospěch jejích občanů a zároveň hospodářství jakožto celku.
Jsem přesvědčena, že obraz všech evropských regionů může být zlepšen budováním nových letišť, modernizací existujících včetně transformace bývalých vojenských letišť na civilní.
Výstavba a rozšiřování letištních a logistických infrastruktur vyžaduje náležitou pomoc ze strany vnitrostátních a regionálních orgánů.
Letiště musejí figurovat v územních plánech regionů, musejí být zahrnuta do strategie rozvoje, podrobené zkoušce únosnosti z hlediska daného území s důsledným vyhodnocením dopadu environmentálních vlivů.
Za nejdůležitější pokládám financování letištní infrastruktury ze státních a regionálních zdrojů pomocí nezbytné finanční pomoci poskytnuté Transevropskou dopravní sítí, fondem soudržnosti a evropským fondem regionálního rozvoje.
Identifikováním výstavby pomocných letišť v blízkosti jejich zahlcených protějšků jako jedno z řešení ucpání letišť, jak je to vidět v Lisabonu a poznamenáním, že "tradiční letecké společnosti, nízkonákladové letecké společnosti, charterové společnosti, nákladní letecké společnosti a obchodní letadla mají různé požadavky, pokud jde o letištní služby a přidělování provozních intervalů", Evropský parlament podporuje ty možnosti představené jako méně nákladné a zároveň schopné reagovat na růst v letecké dopravě a bere v úvahu zvláštní charakteristiky toho růstu.
Proto jsem hlasoval pro tuto zprávu, protože se domnívám, že její podstata je v rozporu se stanoviskem, které obhajuje demokratický a sociální střed/lidová strana (CDS-PP) pro Lisabon, který zahrnuje možnost "Portela +1".
písemně. - (SV) Zpráva Anny Jensenové se zabývá problémem, který je mezinárodní v nejvyšší možné míře.
Jinými slovy, důvodem pro to, abych hlasoval proti většině pozměňovacích návrhů a nakonec, abych se zdržel hlasování o zprávě jako celku, nebyl nedostatek relevantnosti EU.
Největším problémem zprávy bylo, že se ve svém konečném znění stala příliš podrobnou.
Považuji za složité vidět potřebu všeobecného plánu na úrovni EU spravujícího způsob, kterým jsou organizovány služby pozemní obsluhy na letištích a ještě méně, proč by měl Brusel vytvářet další pravidla a poplatky v souvislosti s odbornou přípravou zaměstnanců nebo umístěním letišť.
Bez toho, aby se do diskuse dostalo například umístění letiště Bromma, dospívám k závěru, že to musí být odůvodněné rozhodnutí Stockholmu a Švédska a nikoli Evropského parlamentu.
písemně. - (SV) Zpráva z vlastní iniciativy o kapacitě letišť obsahuje ambiciózní plány, čeho by mělo být dosaženo ústředním plánováním na straně EU.
Podle zprávy Evropa čelí podstatnému nárůstu ve využívání letišť a existuje potřeba optimalizace existujících zdrojů.
Tvrdí se, že budoucí vývoj vyzdvihuje potřebu zakročit na úrovni EU "ve prospěch občanů unie a hospodářství EU jako celku".
Zasahuje dokonce do infrastruktury spojení k letištím.
Ve velké většině případů existuje národní hospodářská soutěž mezi zeměmi a letišti a strategická rozhodnutí musejí být uskutečněna na vnitrostátní úrovni.
V některých zemích jsou letiště soukromá a investiční rozhodnutí se řídí hodnoceními výnosnosti, zatímco v jiných zemích jsou veřejným majetkem.
Myšlenka plánování na úrovni EU v této oblasti je proto celkem nerealistická.
Neznáme budoucí poptávku. A mění se po celou dobu a posouvá se mezi různými oblastmi a zeměmi.
Neumíme předvídat ani to, jak může růst ovlivnit technický vývoj.
Neznáme ani náklady s tím spojené.
Kromě toho, obyčejně jsou předpovědi nákladů na infrastrukturu dvakrát až třikrát vyšší, než se odhadovalo.
Podobně otázka služeb pozemní obsluhy by měla být záležitostí jednotlivých specifických letišť a neměla by být regulována na úrovni EU.
Zpráva je inspirována myšlením plánovaného hospodářství.
Nemohu podpořit tuto zprávu, která se většinou odvolává na systémy, které se vyskytovaly ve starých socialistických zemích, proto jsem hlasoval proti ní.
Opravy hlasování a sdělení o úmyslu hlasovat: viz zápis
Členství vdelegacích: viz zápis
Rozhodnutí o určitých dokumentech: viz zápis
Předání přijatých textů během schůze: viz zápis
Termíny příštích zasedání: viz zápis
Ukončení zasedání
Znovu děkuji našim tlumočníkům a technikům.
Přerušuji dnešní zasedání Evropského parlamentu.
(Zasedání bylo ukončeno ve 12:05.)
Pokračování zasedání
Tímto prohlašuji přerušené zasedání Evropského parlamentu ze dne 11. října 2007 za znovu zahájené.
Prohlášení předsedy
Dámy a pánové, minulý čtvrtek a pátek se konal velmi úspěšný summit hlav států nebo předsedů vlád států Evropské unie s předsedou Komise, předsedou Evropského parlamentu a s třemi našimi zástupci mezivládních konferencí.
Přestože nemám v úmyslu předjímat obsah zítřejší debaty s úřadujícím předsedou Evropské rady, José Socratem, rád bych zdůraznil, že v očích Evropského parlamentu byl summit skutečně obrovským úspěchem, protože vstoupením v platnost této smlouvy, které je plánováno na začátek roku 2009, budou našemu Parlamentu poskytnuta stejná práva téměř ve všech oblastech právních předpisů.
My jsme v Evropském parlamentu neustoupili ze směru, kterým jsme se vydali směrem k Úmluvě, a ten jsme udrželi navzdory některým překážkám při referendech ve Francii a Nizozemí a pokud nyní tato smlouva nabude reálných rozměrů, budeme hrát klíčovou roli při jejím vzniku.
Doufáme, že proces ratifikace bude úspěšně dokončen ve všech 27 členských státech Evropské unie.
K podpisu smlouvy dojde v Lisabonu dne 13. prosince a o jeden den dřív, 12. prosince, jak bylo dohodnuto s předsedy Evropské rady a Komise - bychom měli slavnostně vyhlásit Listinu základních práv na slavnostním zasedání zde ve Štrasburku.
To bude významná událost.
Rád bych vyjádřil upřímnou vděčnost práci našich tří zástupců mezivládních konferencí - Elmar Brokové, Enrique Barón Crespovi a Andrew Duffovi.
(Potlesk)
Je mi potěšením vidět, že je tu s námi Enrique Barón Crespo, ale nevidím ostatní zástupce.
V tom případě bychom měli schválení zápisu odložit.
(DE) Pane předsedo, mám otázku na pana Pötteringa: Budete mít stále právo hlasovat v tomto Parlamentu?
Jsem si dobře vědom toho, že touha pana Cohn-Bendita po vědění nezná hranic.
Dovolte mi Vám sdělit, že po celou dobu procesu nebyla vteřina, kdy by o tom kdokoli pochyboval.
Nikdo toto téma ani neotevřel během veřejného zasedání na schůzi summitu.
Ale tato zvěst se šířila v jiných kruzích.
Kdykoli jsem mohl, vždy jsem se okamžitě snažil ji vyvrátit.
Nikdy nesmí nastat situace, kdy Evropská rada či kterýkoliv jiný orgán odebere právo hlasovat předsedovi Evropského parlamentu.
To se netýká mě osobně, ale úřadu předsedy Evropského parlamentu.
Já bych významně protestoval proti jakémukoliv takovému kroku a Parlament je v tomto za jedno.
(Potlesk)
(DE) Pane předsedo, jen jsem chtěl říci, jménem své skupiny, že plně chápeme Váš postoj.
Je samozřejmostí, že každý poslanec zvolený lidem má plné právo hlasovat, a to platí i pro předsedu.
S tím naprosto souhlasíme.
Výborně!
Jsem velmi rád, že na tomto se také plně shodneme.
Schválení zápisu z předchozího zasedání: viz zápis
Složení Parlamentu: viz zápis
Členství ve výborech a delegacích: viz zápis
Podepisování aktů přijatých postupem spolurozhodování: viz zápis
Otázky k ústnímu zodpovězení a písemná prohlášení (předložení): viz zápis
Písemná prohlášení (článek 116 jednacího řádu): viz zápis
Převody prostředků: viz zápis
Petice: viz zápis
Předložení dokumentů: viz zápis
Plán práce
Konečná verze návrhu pořadu jednání připravená Konferencí předsedů na jejich schůzi ve středu dne 17. října v souladu s články 130 a 131 jednacího řádu byla rozdána.
K tomuto návrhu byly předloženy následující pozměňující návrhy:
Středa:
Skupina zelených navrhla předkládání návrhů usnesení na konci diskuze o prohlášeních Rady a Komise týkajících se vrcholné schůzky EU a Ruska.
jménem skupiny Verts/ALE. - (DE) Pane předsedo, mluvili jsme o tomto na Konferenci předsedů a řekli, že v návaznosti na vrcholnou schůzku EU a Ruska, cestě pana Putina do Iránu a opravdu závažnému charakteru roztržek, ke kterým tam dochází, by bylo zajisté absurdní, aby tento Parlament o těchto věcech vedl rozpravy a nepřijal usnesení, které by jasně definovalo postoj Parlamentu.
Kdo tedy vlastně jsme?
Stále chceme mít schopnost spolurozhodovat a nyní, když máme příležitost přijmout rozhodnutí, rozhodneme se neučinit jej.
Jsme zastánci usnesení, které bude předcházet vrcholné schůzce EU a Ruska a pokud bude třeba i dalšího usnesení po skončení této vrcholné schůzky.
Je povinností Parlamentu kontrolovat Komisi a stanovovat politické směry a ne se prostě chovat jako debatující společnost.
jménem skupiny ALDE. - Pane předsedo, bylo přeci postupem tohoto domu v minulosti, že se v případě důležitých událostí jako je vrcholná schůzka EU a Ruska, vedla diskuze a posléze vydalo usnesení.
Je mnoho toho, co se musí říct a mnoho zpráv, které musí Parlament vyslat k těm, kteří budou Unii zastupovat na této vrcholné schůzce.
V podstatě bychom měli vyslat jasnou zprávu Rusku a lidem, kteří nás budou na vrcholné schůzce zastupovat, o nadějích, které do této vrcholné schůzky vkládáme.
Moje skupina by proto takový krok podpořila.
(Potlesk)
jménem skupiny PSE. - Pane předsedo, pokud nikdo z těch, kteří dnes promlouvají, není proti, já ano.
Ti, kteří podporují návrh usnesení zřejmě věří, že rozpravy v tomto Parlamentu mají váhu pouze tehdy, kdy na jejich konci přijmeme usnesení.
Tím v podstatě snižují váhu samotné rozpravy, protože každý z nich pracuje na přípravě textu usnesení mimo tento Parlament, místo toho, aby byl tady uvnitř a diskutoval o něm.
Připomínky, které chtějí tito lidé říci před tímto vrcholným setkáním, mohou zaznít v tomto Parlamentu v rámci velmi rázné debaty, od lidí, kteří budou uvádět jasné a rozumné připomínky, namísto toho, abychom šli do svých kanceláří a pracovali celou noc v redakčních výborech a ještě přidali stovky stránek k těm mnoha, které píšeme na konci každého dílčího zasedání.
Je na čase změnit své priority a znovu udělit význam rozpravám na půdě Parlamentu.
Žádám poslance, aby vedli v tomto Parlamentu rázné debaty.
(Parlament přijal návrh.)
(DE) Pane předsedo, nejsem tu od toho, abych napadal nějak zásadně dodržování jednacího řádu, ale tuto rozpravu vedeme každé pondělí v pět hodin odpoledne.
Začínám se divit, proč máme další rozpravu o záležitostech politického významu ve čtvrtek odpoledne.
Právě tato otázka být mohla být probrána jinými parlamentními silami, protože pokaždé vedeme stejnou diskuzi o tom, zda nějaký bod, jako např. vrcholná schůzka, kterou někdo někde pořádá, by měla nebo neměla být zařazena na pořad jednání.
Já bych velice uvítal, kdyby podobná otázka byla zařazena na pořad jednání tohoto Parlamentu.
Pane Boschi, všichni z Vás, všichni členové tohoto Parlamentu, jsou "pravomocí, která tu je".
Jak uvidíte, ti, kteří se za ně považují, jsou v plénu následně přehlasováni.
Taková je prostě naše demokracie.
Díky za Vaše připomínky.
Čtvrtek:
Co se týče diskuze o případech porušování lidských práv, skupina PPE-DE požaduje, aby bod nazvaný "Uzbekistán" byl nahrazen bodem nazvaným "Pákistán".
jménem skupiny PPE-DE. - Pane předsedo, budu mluvit jménem své skupiny.
Jak víte, před několika dny došlo k největšímu bombovému sebevražednému útoku na naši stranu v době návratu paní Benazir Bhuttové, při kterém zahynulo více než sto civilistů.
Pákistánská vláda nedávno deportovala dalšího propuštěného civilního politika, Nawaze Sharifa.
V této klíčové strategické jihoasijské zemi se dějí všelijaké věci, které musí Parlament urgentně prodiskutovat.
Není mi známa žádná nedávná změna situace v Uzbekistánu, kromě toho, že Rada jedná o zrušení zákazu vycestování uzbeckým vůdcům.
To je v porovnání s tím, co se děje v Pákistánu, nepodstatné, proto bych chtěl naléhavě tento Parlament poprosit, aby podpořil nutnost prodiskutovat situaci v Pákistánu ve čtvrtek.
jménem skupiny PSE. - (DE) Pane předsedo, mezi klady a zápory je vždy velmi obtížné rozhodnout.
My podporovali tento návrh a mohli z něj vycházet, pokud by se skupina PPE-DE a ostatní skupiny zavázaly, že Uzbekistán opravdu bude zařazen na pořad jednání a projednán při nejbližší příležitosti.
Jinými slovy, změna pořadu jednání neznamená, že pouštíme Uzbekistán a vývoj v této zemi ze zřetele.
Pokud dostojíme tomuto závazku, můžeme takový návrh podpořit.
To je zajisté oboustranný kompromis.
jménem skupiny Verts/ALE. - (DE) Pane předsedo, nikdo nepochybuje o tom, že Pákistán je závažné téma.
Je také důležité přistupovat k této otázce jako k jednomu z bodů odpolední čtvrteční rozpravy o porušování lidských práv.
Řešení situace v Pákistánu není jen otázkou zkoumání porušování lidských práv, ale dobrá příležitost, jak projednat aspekty zahraniční politiky EU v celém tomto regionu.
Věřím, že by bylo lepší, kdybychom Pákistán zařadili na příští pořad našeho jednání jako řádnou rozpravu s Radou a Komisí, protože to je podle mého názoru potřeba nejvíce.
Situace v Uzbekistánu je otázkou ještě reálnějšího nebezpečí, protože Rada má v úmyslu dnes zrušit určité sankce.
Věřím, že v této situaci bychom měli zaujmout stanovisko, že to, co se děje v Uzbekistánu, je případ porušování lidských práv a proto není možné sankce rušit.
Toto rozhodnutí může být rychle přijato ve čtvrtek odpoledne.
Pákistán je předmětem velmi složité a zásadní zahraniční politiky a měl by být zařazen na pořad našeho příštího jednání.
(Parlament přijal návrh.)
(Plán práce byl tedy přijat.)
Jednominutové projevy k důležitým politickým otázkám
Následujícím bodem jsou jednominutové projevy k důležitým politickým otázkám.
(BG) Bulharští sirotci, dokument uvedený na BBC 4, který popisuje podmínky a přístup k sirotkům v domě se sociální péčí o tělesně a mentálně postižené děti ve vesnici Mogilno, vyvolal odezvu v bulharském i mezinárodním společenství.
Proto uvádím, jaké kroky byly podniknuty.
Za prvé jsme poslali dotaz ministrovi práce a sociálních věcí a předsedovi Státního úřadu pro ochranu dětí.
Požadovali jsme uzavření domu a urychlení procesu deinstitucionalizace.
Ministerstvo na náš dotaz odpovědělo.
Za druhé jsme oslovili mezinárodní nevládní organizace, které poskytují sociální služby postiženým lidem.
Je mezi nimi i Betel, největší charitativní organizace v Evropě, která má 150letou zkušenost s poskytováním péče mentálně postiženým lidem.
Její členové vyslyšeli mou žádost, aby společně navštívili domov v Mogilnu a hledali konkrétní řešení problémů.
Vláda je prvotně odpovědná za zajištění základních materiálních a technických potřeb v těchto domech a za podporu dětí.
My ale potřebujeme změnu konceptu sociálních služeb pro děti se závažným mentálním postižením a změnu přístupu k nim ze strany společnosti a institucí.
Izolace těchto dětí ve špatně dostupných vesnicích a malých městech je postup, který je v Evropě už dlouho zakázán.
Problém se nevyřeší schováváním pravdy, ale společnou snahou nás všech.
(ES) Pane předsedo, tento Parlament je mezinárodně uznáván jako instituce svobody a lidských práv, jež respektuje mezinárodní právo a systém Organizace spojených národů.
S ohledem na to by mnozí z nás chtěli slyšet vlastní názor Parlamentu a jeho předsedy na následky způsobené zveřejněním rozhovorů mezi prezidentem Bushem a panem Aznarem v roce 2003 na ranči v Crawfordu krátce před vpádem do Iráku.
Aspekty tohoto rozhovoru jsou nanejvýš závažné, protože ukazují nedostatek respektu vůči Organizaci spojených národů, pohrdání transatlantskými vztahy a neúctu k mezinárodnímu právu.
Všichni jsme měli podezření, že se v tomto směru něco děje, ale ještě nikdy nebyly důkazy tak jasné; natolik jasné, že je potřeba, aby Parlament zaujal postoj, byť by měl jen uvést, že taková ostudná věc se nesmí nikdy více opakovat.
- (LT) Skutečnost, že zprávy evropských politiků o globálním oteplování, úsporách energie a podobných tématech jsou ve většině evropských zemí přijímány s nezájmem je důvodem k obavám.
Podobně také regiony, provincie a jiné administrativní jednotky nepřikládají těmto problémům patřičnou pozornost.
Případy, kdy je plýtváno energií a následky globálního oteplování jsou podceňovány, není těžké najít.
Například každý den na cestě z Bruselu do Lucemburku vídám pouliční lampy, jak osvětlují více než desítky kilometrů, ale nikdo, ani region Wallonie ani Belgie, si nechtějí přiznat odpovědnost.
Na druhé straně, velmi často, dokonce i tady v Evropském parlamentu, se naše slova rozcházejí s našimi činy.
Je pro mne nepochopitelné, proč na každém zasedání ve Štrasburku dostane každý poslanec okolo 200-300 stran těsnopisů a protokolů.
Podle mého názoru by tento materiál měl být pouze na internetu a měli bychom přestat jej tisknout.
(PL) Pane předsedo, 10. října byli opět v Grodnu zatčeni dva aktivisté z Polské asociace v Bělorusku, Angelika Borys a Igor Bancer.
Byli obviněni z výtržnictví a pan Bancer byl odsouzen k deseti dnům vězení, zatímco paní Borysová dostala pokutu, která se rovná přibližně patnácti průměrným měsíčním platům v Bělorusku.
Je ale všeobecně známo, že pravým důvodem jejich zatčení byla demonstrace, kterou plánovala opozice proti autoritativnímu režimu Alexandra Lukašenka.
Běloruské úřady opět ukázaly, že organizační nezávislost a svoboda nebudou v této zemi tolerovány.
Strach, zatýkání z jakéhokoliv důvodu, a pomlouvání západních zemí jsou metody, které Lukašenko používá už dlouhou dobu k udržení své tyranské vlády.
Pane předsedo, nemůžeme dopustit, aby se takto rozsáhlé porušování lidských práv na důstojnost a svobodu vyskytovalo přímo vedle Evropské unie.
Evropa nemůže být demokratická, není-li Bělorusko svobodnou zemí.
Zvyšme naše výdaje na pomoc běloruské společnosti, aby unikla tyranii diktatury.
Požadujme, aby byla práva etnických menšin dodržována, aby bylo zastaveno nespravedlivé zatýkání a aby byli osvobozeni političtí vězni.
To je jediný způsob jak lze změnit tuto tyranii a diktaturu v Evropě.
(SV) Děkuji Vám, pane předsedo.
Rád bych promluvil o rozhodnutí tureckého parlamentu, který povolil vpád turecké armády do jediného relativně klidného regionu v Iráku.
Nyní se zdá, že budeme schopni zařadit tyto události do naší diskuze o obecné zprávě ve středu.
Doufám, že všichni budou mít možnost přispět k tomuto postupu a předkládat pozměňovací návrhy, jelikož toto je velká hrozba míru v regionu.
Zvýrazňuje problém armády, která umocňuje tlak a prosazuje tak svá rozhodnutí.
Nyní se musíme ujistit, že vláda odolá, že nevyšle žádné jednotky a že nikdo nebude provokován k vpádu do Iráku s ozbrojenými silami.
Existuje-li něco, čeho mají už dost, pak je to armáda.
Je-li něco, čeho mají nedostatek, pak je to obyčejná diskuze mezi lidmi a tu my musíme podporovat.
Děkuji Vám.
(ES) Pane předsedo, vypadá to skoro, jako by Evropská unie neměla dostatek zpráv a energie co se týče systematického porušování lidských práv páchaného Marockým královstvím ve vztahu k okupovanému území Západní Sahary.
Dobře nás to naučili.
Přesto si Parlament zaslouží vysvětlení od Marockého království, proč nebylo delegaci umožněno navštívit tato okupovaná území.
Měly by být ještě dodány dvě informace, k těm, které už zazněly: za prvé, Maroko odmítlo povolit Asociaci pro lidská práva - asociaci s názvem "CODESA" - uspořádat svůj kongres v okupovaném území a za druhé, Organizace spojených národů stále ještě nevydala zprávu vysokého komisaře pro lidská práva, který navštívil okupovaná území za účelem vypracování úplné zprávy o tamní situaci.
Taková zpráva nebyla do dnešního dne zveřejněna.
Vyzývám evropské instituce - tento Parlament, Evropskou komisi a Radu, aby této situaci učinila přítrž.
Pane předsedo, Gordon Brown dnes řekl, že nejméně příštích 10 let nebude třeba žádná další Smlouva o EU.
Ví přesně, že už nikdy nebude potřeba další smlouva.
Navrhovaná reformní smlouva je smlouva, která může sama vytvářet své dodatky a doplnění.
To málo, co zbude ze suverénní moci, může být přeměněno na záležitost EU rozhodnutím Evropské rady aniž by byl začleněn Parlament, natož občané.
Reformní smlouva formálně stanovuje legitimitu a svrchovanost práva EU nad vnitrostátním právem.
Pokud britský parlament přijme a uvede v praxi ustanovení reformní smlouvy jako nadřazené na úkor existujícího anglického a skotského práva, je to trestný čin velezrady podle současného práva .
Každý poslanec Dolní sněmovny nebo Sněmovny lordů, který bude hlasovat při ratifikaci reformní smlouvy, je velezrádce.
(Smích)
Běžte se podívat se na právní předpisy o velezradě, pokud mi nevěříte!
Takové výroky bychom měli pronášet s opatrností, pane Battene.
(EL) Pane předsedo, dámy a pánové, rok před zahájením olympijských her v Pekingu jsou denně veřejnosti předkládány znepokojující zprávy.
Tentokrát se nejedná o porušování lidských práv ani znečišťování prostředí, ale o rozhodnutí organizačního výboru a úřadů Čínské lidové republiky zakázat jakýkoli způsob nebo formu náboženského projevu účastníkům olympijských her.
V rozporu s dohodou, která je dodržována od začátku olympijských her a která byla podepsána čínskými úřady a Mezinárodním olympijským výborem, náboženské symboly jako Bible, Starý a Nový zákon, modlitební místa a dokonce křížek na řetízku kolem krku atleta nebo atletky budou zakázány.
Jako křesťan jsem hluboce zarmoucen.
Doufám, že mezinárodní společenství a EU zakročí, aby organizační úřady olympijských her v roce 2008 nezavedly tato bezprecedentní opatření.
(Potlesk)
(FR) Pane předsedo, kolegové, 3. října oznámila skupina Michelin, že sníží výrobu v závodě Toul.
Je pravděpodobné, že více než 800 pracovních míst bude zrušeno, přestože ani průmyslová výkonnost závodu ani finanční výsledky nenaznačují žádnou krizi, která by mohla být důvodem k propouštění.
Akcionáři prodávají se ziskem akcie na pozadí tohoto oznámení, zatímco obyčejné ženy a muži si začínají uvědomovat, že právě oni budou nést tíhu této situace.
Rád bych uvedla do zápisu před tímto Parlamentem, jak velice si vážím zástupců odborů a dělníků, kteří přes velmi nevlídnou budoucnost, které čelí, ukázali obrovský smysl pro zodpovědnost.
Problém teď není, jak nalézt humánní způsob uzavření továrny, jde tu o to, jak udržet pracovní místa v regionu, jako je tento, jelikož může být extrémně hluboce zasažen.
Pracovní síla v Toulu očekává, že EU vytvoří systém ochrany a organizaci, která bude moci chránit sociální práva dělníků, pomůže lidem vrátit se do zaměstnání, a při opětovném spuštění průmyslových projektů správně použije kompenzační fondy.
Oni potřebují flexikuritu, kterou jsme my, jako Evropští socialisté, prosazovali, ale je také nutné podpořit adaptaci konkurenceschopnosti v průmyslu a objevovat nové způsoby podpory integrované průmyslové politiky pro dobro všech území v Evropě, která nyní postihla restrukturalizace.
Pane předsedo, rád bych Vás upozornil na zhoršující se situaci na irácko-tureckých hranicích.
V neděli dopoledne bylo zabito 12 tureckých vojáků a 32 Kurdů při kurdském útoku.
Jak už víme, turecká vláda schválila vpád do oblastí osídlených Kurdy v severním Iráku.
Zároveň turecký premiér Tayyip Erdogan uvedl, že je jeho vláda připravena udělit rozkazy armádě k napadnutí základen Kurdské strany pracujících v severním Iráku.
Je proto vysoce pravděpodobné, že vše vyústí v závažný ozbrojený konflikt v severním Iráku.
Protože je Turecko oficiálně kandidátskou zemí EU, není na čase, abychom jednali a pokusili se zastavit ozbrojený konflikt mezi kurdskými bojovníky a postupujícími tureckými jednotkami?
Jinak může situace značně destabilizovat tento citlivý region a mít děsivé a nepředvídatelné následky.
(PL) Pane předsedo, minulý týden zavítal Evropský parlament na návštěvu ke skupině lidí trpících roztroušenou sklerózou.
Pořádali přehlídku, koncert a konferenci věnovanou problému lidí s touto těžkou diagnózou.
U Parlamentu hledali pomoc se svými problémy, ale v Bruselu se setkali s velikou diskriminací.
Předsedkyně asociace, která má rozsáhlá postižení zraku a sluchu a je na invalidním vozíku, používá asistenčního psa, který jí pomáhá.
Aerolinky Wizzair odmítli pustit psa na palubu letadla, přestože jejich směrnice povolují transport asistenčního psa, který patří osobě slepé či hluché, a nákup letenky online také zahrnoval psa.
Trvalo hodinu, než bylo rozhodnuto, že se k situaci bude přistupovat jako k výjimečné a pasažérka i pes byli puštěni na palubu.
Tato situace měla bez pochyby negativní vliv na její zdraví.
(BG) Má země Bulharsko je na prahu prvních voleb konaných po vstupu do Evropské unie.
Proto jsou tyto volby jiné a lidé mají velká očekávání způsobená novou evropskou realitou.
Do místních úřadů by měli být zvoleni schopní a aktivní lidé, kteří by rozumně nakládali s dotacemi EU.
Jako plnohodnotný člen EU má Bulharsko dobré vyhlídky na získání více než 7 miliard eur v období let 2007 - 2013.
Ale je ještě důležitější, aby se tyto prostředky dostaly k lidem, kteří je nejvíc potřebují, a neskončily v pokladnách společností a politických stran.
Protože Evropa je Evropou regionů a decentralizace je nezvratný proces, roste role lidí v místních vládách.
Bulharsko bylo opakovaně a oprávněně kritizováno za nedostatečnou administrativní kapacitu a za nedostatky v práci institucí.
Poté, co obdrželo důvěru našich evropských partnerů a stalo se součástí velké evropské rodiny, bychom i my měli učinit další důležité kroky, tj. zvolit starosty a radní, kteří budou schopni pracovat nejen na regionální a státní úrovni, ale také na úrovni evropské.
Jako zástupce Bulharska v Evropském parlamentu považuji za nanejvýš důležité, aby do místních úřadů byli zvoleni kvalifikovaní a kompetentní lidé.
Po vstupu do společného evropského domova se musí každý z nás snažit získat si své zasloužené místo a ne je přijímat jako dar.
(HU) Pane předsedo, zítra oslaví Maďarsko výročí maďarské revoluce a boje za svobodu v roce 1956.
Několik uplynulých let a diskuze o hitlerismu a stalinismu a škodách, které napáchali, včetně debat v tomto Parlamentu ukázaly, že ta více šťastná západní část Evropy prožívala historii podstatně jinak, než deset nově přistoupivších členských států ze střední Evropy.
Stejně tak má 3. květen pro nás jiný význam.
Pro nás to nebyl jen den osvobození, ale také začátek okupace.
Tři události ve střední Evropě, opoziční akce proti Sovětskému svazu a komunistické sovětské diktatuře -maďarská revoluce v roce 1956, Pražské jaro roku 1968, a polské hnutí Solidarita (Solidarność) - se přesto staly součástí naší společné evropské historie.
Jedinečnost roku 1956 tkví v tom, že žádné jiné povstání nedonutilo lid pozvednout zbraně proti největší armádě světa, sovětské, a žádný jiný krok nevedl k vyhlášení neutrality.
Všechny cíle, za které hrdinové z roku 1956 bojovali - demokracie, právní stát a svoboda - byly realizovány s převratem režimu.
Jestli mohou být Maďaři na něco pyšní ve 20. století, pak je to revoluce v roce 1956 a role, kterou jsme sehráli při znovusjednocení Německa.
Děkuji za Vaši pozornost.
(RO) Používání kyanidu je jednou ze současných metod dobývání stříbra a zlata.
Rád bych upozornil na to, že následky takového těžebního postupu mohou vést k nezvratnému narušení ekosystému a vážnému poškození lidského těla, protože kyanid je jedna z látek, která dokáže nezměněná prostoupit do spodních vod, hlavního zdroje pitné vody.
Mluvíme-li o globálním oteplování, má kyanid schopnost změnit teplotu a průběh srážení, přičemž způsobí záplavy a sesuvy půdy.
Taková nehoda se stala v rumunském Baia Mare na začátku roku 2000, kdy se po rozbití nádrže vylilo přibližně 100 000 m3 vody kontaminované kyanidem a těžkými kovy a způsobilo největší katastrofu ve východní Evropě od dob Černobylu.
To nastartovalo reformu těžebního zákona v Rumunsku vypracováním dodatku Parlamentu, který zakazoval užívání kyanidu při těžbě.
Pane předsedo, vyjadřuji své přání, aby ostatní státy Evropské unie následovaly příkladu Rumunska a aby se jednou zákaz používání kyanidu stal pravidlem v celé Evropě.
Pane předsedo, tento týden ve čtvrtek bude tento Parlament hlasovat o rozpočtu na rok 2008.
S ohledem na to, že Účetní dvůr má podat zprávu příští měsíc, bych Vás chtěl upozornit na interinstitucionální dohodu podepsanou třemi institucemi v roce 2006.
Podle čl. 44 této dohody jsou všechny státy povinny schválit finanční transakce zahrnující peníze Evropské unie.
Vím, že za současného programu Komise neobdrží příslušné informace od členských států dříve než 15. února 2008.
Teprve poté mohou být určeny společné standardy účetnictví a vnitřní kontroly.
To znamená, že je nepravděpodobné, že Účetní dvůr obdrží požadovanou informaci po dobu dalších dvou let.
To je nepřípustné.
Nejen že to popírá myšlenku interinsitutcionální dohody, ale přetrvávající neúspěch získat uspokojivou auditní zprávu významně podkopává autoritu tohoto Parlamentu.
Důrazně Vás žádám, pane předsedo, abyste využil každé příležitosti a trval na tom, aby členské státy v budoucnosti této záležitosti přikládali podstatně větší důležitost.
(FR) Pane předsedo, dámy a pánové, Organizace spojených národů stanovila 10. prosinec lhůtou pro stanovení budoucího statutu Kosova.
Zatímco ale kosovské úřady hrozí jednostranným vyhlášením nezávislosti, Srbsko prosazuje systém široké autonomie a Rusko vetuje návrh OSN zvláštního vyslance OSN na dozor nad nezávislostí, se situace stává kritickou.
Mým cílem je zdůraznit klíčovou úlohu, kterou bude muset sehrát Evropská unie v řešení této krize.
Je naším společným přáním, aby Unie měla vysokého představitele pro společnou zahraniční a bezpečnostní politiku.
Ale jakou důvěru může tento představitel mít, když my sami nejsme schopni hrát svou úlohu při hledání konkrétního řešení pro Kosovo, které je stále oficiálně zařazeno pod zahraniční věci, přestože je ve skutečnosti vnitřní záležitostí Unie?
EU proto musí ukázat smysl pro směr a jasnou vizi, která představuje kompromis mezi požadavky Srbska a Kosova, přičemž se musí snažit neotevřít Pandořinu skříňku, kterou rozdělení představuje, a potřebuje veřejně promluvit o budoucnosti Kosova a nechat svůj hlas zaznít na koncertě národů.
(HU) Děkuji za možnost promluvit, pane předsedo.
Delegace Evropského parlamentu v Chile se tento měsíc nesetkala v Santiagu pouze s chilskými poslanci, ale také s organizacemi na ochranu prostředí.
Podle jejich názoru je chování společností Evropské unie sídlících v Chile daleko od zásad týkajících se životního prostředí, které dodržují v Evropě.
Právní a etické stanovisko k této věci je jasné, ale bohužel tato dvě jsou diametrálně odlišná.
Činnost těchto společností může být po právní stránce čistá, ale z etického hlediska je zničující.
Nedostatek právních předpisů v oblasti životního prostředí často láká evropský kapitál za hranice.
Relokace tohoto typu znevažuje naše zájmy v mnoha směrech.
Musíme proto tlačit na zavedení předpisů pro oblast životního prostředí nejen uvnitř Evropské unie, ale také mimo ni.
Evropská unie musí být iniciátorem, protože neschopnost přijmout zodpovědnost za budoucí generace na globální úrovni působí nyní hmotnou i nehmotnou škodu obyvatelům Evropy.
(SK) Dovolte mi pochválit pátý ročník Evropského týdne regionů a měst, který se konal v Bruselu ve dnech od 8. do 11. října 2007.
Tato událost poskytla jedinečnou platformu regionům a městům celé Evropské unie.
Vyměnily si praktické zkušenosti a získaly znalosti o inovačních iniciativách v oblasti regionálního rozvoje.
My poslanci Evropského parlamentu jsme také měli možnost setkat se s regionálními politiky během zajímavých akcí.
Ráda bych poděkovala Výboru regionů, generálnímu ředitelství Evropské komise pro regionální politiku za uspořádání této akce.
Ráda bych poděkovala našemu předsedovi panu Hans-Gertu Pötteringovi za to, že svou řečí udělil celé události důstojnost.
Pouze dynamické evropské regiony se silným lidským potenciálem, se statečnými a nadšenými regionálními politiky a dobře připravenými projekty, které se soustředí na inovaci a vytváření nových pracovních míst a spolupráci v regionálních sdruženích, budou schopny si poradit s výzvami globalizovaného světa.
(ET) V pátek se bude konat zahájení druhého vrcholné schůzky Evropské Unie a Ruska za tento rok.
S žádnou jinou zemí se nesetkáváme tak často a přesto problémy přetrvávají.
Páteční vrcholná schůzka není Putinova návštěva na rozloučenou: on bude i v budoucnosti vládnout Rusku.
Namísto toho, abychom ho opěvovali, bychom měli hovořit o tom, jak utvořit strategické partnerství mezi Ruskem a Evropskou unií.
Pro bezpečnost Evropy bude velmi důležité zahájit spolupráci v oblasti krizového řízení, na které se shodli na schůzi v listopadu 2003, zejména s přihlédnutím k zmrazeným konfliktům.
V Portugalsku by mělo být Rusko požádáno, aby se k separatistům prohlášeným Evropskou unií za personae non grata chovalo tak, jak by skutečný partner udělal, tedy zakázal jim cestovat přes ruské hranice.
V současnosti však tento gang, který šíří nestabilitu v sousedních evropských zemích, svobodně cestuje po ruských letištích.
Takový krok by nebyl pro Rusko složitý a zároveň by byl projevem toho, že Rusko bude naslouchat Evropě a že jsou rovnocenní partneři.
Pane předsedo, v návaznosti na sjednocující výsledek lisabonského summitu minulý týden, je smutné vidět připomínky toho, že Nicosia je stále rozděleným městem typu dřívějšího Berlína.
Od roku 1963 rozdělila tzv. zelená čára město a jeho obyvatele na řecko-kyperský a turecko-kyperský sektor.
Tato hranice je bedlivě střežena tureckými jednotkami na jedné a jednotkami Kyperské republiky na straně druhé.
Rozdělení je nejvíce absurdní na ulici Ledra, hojně navštěvované ulici s mnoha obchody v centru Nicosie, která je přepůlena skleněnou zdí oddělující řecké Kypřany od tureckých.
Pane předsedo, prosím Vás, abyste učinil naléhavou osobní výzvu k vládám Turecka a Kypru, aby učinili historický krok, bez jakýchkoliv komplikovaných příprav a očividně levných politických výmluv, otevřeli ulici Ledra a dovolili řeckým a tureckým Kypřanům volný pohyb po svém hlavním městě.
Nechť se otevření ulice Ledra v Nicosii stane dalším symbolem míru a jednoty lidí v Evropě a katalyzátorem řešení kyperského problému.
(EL) Pane předsedo, internetové stránky EU dnes vydávají zprávu, že úřad OLAF ve spolupráci s rakouskými úřady rozprášil skupinu nelegálních dovozců čínského oblečení a obuvi.
Škoda způsobená rozpočtu Společenství se rovná 200 milionů eur.
Pod vlivem této události, která není ojedinělou skutečností a děje se všude v Evropě, vyzývám Vás, dámy a pánové, k podpoře Komise.
Celní kontroly musí být zvýšeny a omezení dovozu musí být prodlouženo na dobu delší než tento rok.
Hospodářská ochranná opatření na dovoz obuvi musí být zefektivněna.
(DE) Pane předsedo, jsem velmi potěšena, že je tu komisař Stavros Dimas.
Při této příležitosti bych ráda pronesla slovo chvály za akce, které Komise minulý týden podnikla proti nezákonnému jarnímu lovu divokých ptáků na Maltě.
Věnovali jsme tomuto tématu velký kus pozornosti, nejenom v senátu, ale také v petičním výboru.
Doručení posledního varování maltézským úřadům je, jak věřím, důležitý krok.
Doufám, že ovoce tohoto přínosného a spravedlivého politického opatření uvidíme už příští jaro a že budou zavedeny evropské zákony na zesílení zákazu lovu ptáků.
(PL) Pane předsedo, minulý rok podepsalo 25 členských států Evropské unie společnou dohodu o stabilizaci a přidružení mezi Albánií a Evropskou unií.
Dnes, 16 měsíců po podpisu dohody, pouze deset zemí tento dokument ratifikovalo.
A to podotknu, že mezi těmito deseti je šest nových členských států: Polsko, Maďarsko, Slovensko, Slovinsko, Litva a Lotyšsko a čtyři státy ze staré EU: Španělsko, Irsko, Švédsko a Lucembursko.
Tímto bych rád vyzval zbylých 17 států, aby ratifikovaly dokument co nejrychleji, pokud nechtějí, aby se na koncepci evropské solidarity pohlíželo jako na prázdná gesta a hesla.
(SK) Italské úřady informovaly členské státy Evropské unie prostřednictvím evropského varovného systému o propuknutí tropické horečky, kterou roznáší virus chikungunya v regionu Emilia Romagna.
Oznámily 197 případů výskytu tropického viru.
Laboratorní testy potvrdily, že 14 % celkového počtu nemocných lidí vir chytilo a virus si vyžádal jednu oběť.
Přestože ještě není žádný důvod k panice, musí Evropská komise znovu podniknout přípravné kroky pro případ rozsáhlé epidemie.
Evropské středisko pro prevenci a kontrolu nemocí, které monitoruje přenosné choroby, podotýká, že příhodné klimatické podmínky umožňují šíření viru zvláště ve středomořské oblasti.
Riziko přenosu viru do jiného státu Evropské unie je také vysoké.
Nakažení lidé mohou vyvolat novou nákazu v dalších regionech Unie.
(EL) Pane předsedo, minulý týden byl Arat Dink, syn Hranta Dinka, zavražděného tureckého novináře, shledán vinným tureckým soudem kvůli sérii článků, které napsal o arménské genocidě.
Dink, editor novin "Agos", byl shledán vinným na základě článku 301 tureckého trestního práva.
Tento článek byl použit k odsouzení jeho otce.
Hrant Dink dostal snížený trest jednoho roku ve vězení.
Je potom na místě, abychom se ptali sami sebe, co dělá Evropská komise, aby přiměla Turecko odstranit tento článek ze svého trestního práva.
Dále, dámy a pánové, s ohledem na přetrvávající tureckou nepřizpůsobivost, kolik času myslíte, že Turecko potřebuje, než konečně pochopí, že má vůči Evropě své závazky a mělo by se proto chovat jako demokratický stát?
Pane předsedo, existují znepokojivé zprávy ze Slovenska.
Řediteli muzea Danube v Komárnu Csabu Fehérovi bylo pohroženo propuštěním.
Jedním z důvodů je, že byl spoluorganizátorem výstavy v Evropském parlamentu v minulém roce.
Tato výstava dokumentovala utrpení maďarské menšiny pod vládou Československa po roce 1945 na základě kolektivní viny.
Koncepce kolektivní viny je všeobecně neslučitelná s občanskými normami a lidskými právy, které jsou srdcem demokratického hnutí Evropské unie.
Slovensko jako členský stát Evropské unie přijal v úplnosti tyto zásady.
Tedy tím, co slovenské úřady dělají nejenom porušují lidská práva, ale implicitně kritizují Evropský parlament.
Slovensko musí vyřešit tyto problémy tak rychle, jak je jen možné.
(RO) Statistiky ukazují, že populace Evropské unie stárne.
Pouze 35 % obyvatel Evropské unie je starší 50 let a pouze 16 % obyvatel Evropské unie je mladší 14 let.
Demografická politika Evropské unie je politika, na které závisí budoucnost Evropské unie.
Demografická politika by měla být zaměřena na dostupné zdravotnické služby a důstojné penze pro důchodce, opatření ke zvýšení míry porodnosti ve všech členských státech Evropské unie stejně jako na důstojná, stabilní a dobře placená pracovní místa.
Z tohoto důvodu žádám Evropskou Komisi, aby ve spolupráci s členskými státy vytvořila společenskou politiku a vnitrostátní strategie s ohledem na demografickou politiku.
Výsledky takových opatření budou vidět v příštích 20-30letech.
Sociální Evropa potřebuje všechny své občany a zejména, aby každý občan byl začleněn do společnosti a důstojně žil.
Proto musíme sladit ochranu populace a rozvíjet demografickou politiku.
(SK) Maďarská garda byla opět jedním z hlavních témat na Slovensku a Maďarsku tento víkend.
Všichni lidé dobré vůle se snaží o mír a usmíření těchto dvou národů.
Pokud jsou současné vlády Maďarska a Slovenské republiky takové, jaké jsou, je zde potřeba silné křesťansko-demokratické opozice v zájmu demokracie.
My ale nevyhrajeme, podlehneme-li sentimentu a emocím.
Žádám, aby maďarská vláda respektovala mírovou smlouvu podepsanou s Maďarskem v Paříži dne 10. února 1947.
V této dohodě se Maďarsko zavázalo, že na svém území nestrpí v budoucnosti existenci a činnost žádné fašistické politické, ozbrojené nebo částečně ozbrojené organizace šířící revizionistickou propagandu.
Neznám nic lepšího, co může být učiněno ve jménu míru a vzájemného porozumění mezi našimi národy.
Pane předsedo, rád bych se vyjádřil k dopisu, který byl uveřejněn v irském národním deníku minulý týden a byl mimo jiné podepsán i některými členy tohoto Parlamentu.
Jeho obsahem je informace, že Irsko bude jedinou zemí, kde se bude konat referendum o tom, čemu se teď už jistě bude říkat Lisabonská smlouva.
V tomto dopise byly předneseny tři požadavky.
Jedním z požadavků je, že smlouva musí být předložena obyvatelům k referendu ve všech členských státech.
Druhý požadavek dokonce zachází tak daleko, že požaduje, aby parlamenty zemí EU vytvořily příslušná právní a ústavní ustanovení k umožnění referenda.
Musím říct, že takové požadavky považuji za udivující.
Co se stalo se zásadou subsidiarity, kdy jsou rozhodnutí přijímána na nejbližší úrovni, v tomto případě na úrovni členského státu?
Obávám se, že jakýmsi spletitým způsobem jsou ti, kdo chtějí menší vliv Evropy ve skutečnosti těmi, kteří podporují vměšování se do záležitostí členských států, kdy požadují, aby parlamenty členských států měnily svou ústavu a právní ustanovení a přizpůsobovaly je přání autorů dopisu.
To by zajisté byl demokratický deficit!
(EL) Pane předsedo, každoročně zemře na následky kouření v Evropské unii 650 000 lidí.
Je to jaká taková malá válka.
Celkem 80 000 úmrtí je způsobeno pasivním kouřením.
Bylo zjištěno, že kouř obsahuje 4000 látek, z nichž 50 je karcinogenních.
Před několik desítkami let zdravotnické společenství zdokumentovalo trvající a možné fatální následky kouření.
Je naší povinností snažit se snížit kouření a obzvláště ochránit mládež, aby nezačala.
Pokud chceme uspět, je třeba silných právních předpisů.
Kouření na veřejných místech musí být zakázáno.
Průmyslové přídatné látky v tabáku musí být sledovány, zkoumány a omezeny.
V prodejnách potřebujeme dohled a přísnost.
Dlužíme to 70 % obyvatelů EU, kteří nekouří a naprosté většině kuřáků, kteří chtějí přestat.
Pane předsedo, společně s mnoha poslanci tohoto Parlamentu - ve skutečnosti s většinou poslanců, vezmu-li v úvahu naše usnesení - jsem zděšen, že Evropská unie zamýšlí povolit zimbabwskému tyranovi Mugabemu, aby byl pozván na summit EU a Afriky v Lisabonu v prosinci.
Komisař Michel mi řekl, že důvodem - a já bych řekl až téměř zvrhlým - je, že bychom se neměli Mugabeho snažit izolovat, protože to pouze posiluje jeho image a že EU chce působit jako strategický hráč.
Pozvat Mugabeho do Lisabonu je výsměch našim zásadám a je v přímém rozporu s postojem, který stanovila sama EU.
Je chybou naší africké diplomacie, že jakákoli africká vláda stále ještě uznává Mugabeho.
Pane předsedo, vím, že sdílíte naše obavy ze situace v Zimbabwe.
Mohu Vás poprosit, abyste udělal dvě věci: první, podpořil byste ještě jednou názor tohoto Parlamentu, že Mugabe by neměl být pozván do Lisabonu v prosinci, a za druhé, respektoval přání tohoto Parlamentu a neúčastnil se jakéhokoliv summitu EU, na který byl pozván Mugabe nebo kterýkoliv jiný zakázaný zimbabwský politik?
(PL) Pane předsedo, během naší dnešní rozpravy v Evropském parlamentu bychom měli zvážit zprávu Richarda Corbetta o pozměňovacím návrhu k článku 173 Jednacího řádu Evropského parlamentu týkajícího se doslovných záznamů.
Podle mého názorů nejde výbor směrem, kterým by jít měl.
Cítím, že to můžu říct kvůli článku 96, který uvádí, že "Parlament zajistí nejvyšší možnou průhlednost své činnosti" a proto veškeré pokusy omezit poskytování informací státům Evropské unie stejně jako přístupu k nim, podkopává toto základní právo a je v rozporu s ideami Unie, Jednacím řádem Evropské unie, existujícími dohodami a porušuje základní lidská práva v Evropské unii.
Samozřejmě nevytváříme Evropskou unii proto, abychom diskriminovali menší národy s méně pružnými kulturami, anebo, v případě že ano, mělo to být stanoveno před přistoupením.
Stejně tak není relevantní mluvit o nákladech, o finančních zdrojích.
Utrácíme tolik za nepotřebná zařízení a administrativu, že bychom měli být schopni dovolit si přinejmenším komunikovat se společností.
(PT) Pane předsedo, největší demonstrace v Lisabonu za uplynulých 20 let se konala 18. října minulý rok, kdy více než 200 000 lidí svolaných Všeobecnou konfederací portugalských pracujících odmítlo neoliberální politiku Evropské unie, řeklo "ne" flexikuritě, protestovalo proti nezaměstnanosti, sociálnímu vyčlenění a chudobě, ve které žije více než 20% portugalských obyvatel, a požadovalo sociální Evropu.
Evropští vůdci nemohou ignorovat tuto důležitou demonstraci.
Proto zdravíme Všeobecnou konfederaci portugalských pracujících a její členy a vyjadřujeme svůj závazek a vůli ochránit důstojnost pracujícího lidu.
Pane předsedající, Howard Stern - promiňte, týdeník Stern ukázal "choulostivá místa" německé společnosti, když v posledním čísle zveřejnil informaci, že každý čtvrtý občan Německa stále věří, že národní socializmus má své dobré stránky.
Takže pokud je toto pravda, může to znamenat, že buď každý čtvrtý Němec v tomto půlkruhu vidí dobré stránky národního socializmu - což by samo o sobě bylo skandální - nebo německá delegace v Evropském parlamentu není hlasem celého národa.
Nedávno bylo Německu vyčleněno 96 křesel.
Pokud vezmu v úvahu statistiku v Sternu, možná by bylo rozumné dát této zemi pouze tři křesla, aby nebyla šance pro čtvrté místo!
Přesto souhlasím s panem Schulzem v jedné věci: ve sjednocené Evropě není místo pro doktrínu nacionalismu v žádném směru.
Ale pan Schulz by se měl blíže podívat na pozadí německého výtržnictví.
Co se týče mně, původem z Polska, přál bych si, aby všichni němečtí poslanci promluvili proti nacionalizmu stejně jako pan Schulz.
(PL) Pane předsedo, v psychologickém smyslu jsou pocity jako zodpovědná láska k druhé osobě, rodině nebo rodné zemi - které jsou společným jmenovatelem patriotismu - důkazy, spolu s dalšími velikými city, vyšší úrovně osobnostního vývoje.
Narozdíl od přízemních emocí, které máme společné se zvířaty, mají tyto vyšší emoce dokonce své místo v mozku.
Patriotismus se vyznačuje láskou a touhou uznávat národní tradice, kulturu a jazyk, respektem a oddaností své zemi.
Tyto emoce jsou naprostým opakem nacionalismu a šovinismu charakteristickým nenávistí k druhým.
Patriotismus zakazuje urážení národů a zemí.
Je charakteristický prvotně svou otevřeností k ostatním zemím a respektováním jejich práva na suverenitu a nezávislost.
Rád bych Vám připomněl podstatu patriotismu obzvláště po projevech pronesených určitými levicovými poslanci, kteří urazili národní vlády a patriotistické postoje, protože nerozumí rozdílu mezi láskou ke své zemi a nenávistí, která charakterizuje takové postoje jako je šovinismus.
V situaci integrované Evropy je obzvlášť důležité rozlišovat tyto dva naprosto odlišné koncepty, které mnoho lidí zaměňuje.
Pane předsedo, řešení obav o dodávky energie je jedním z největších a nejzávažnějších věcí, kterým čelí Evropská unie, v této podobě také spojena se změnami klimatu.
Zabezpečení dodávek a vzrůstající ceny, které stouply za posledních pět let o 100%, jsou hlavními obavami.
Tedy pro Irsko jsou tyto výzvy obzvlášť velké.
Čelíme vzrůstající poptávce energie a stále ještě velké závislosti na fosilních palivech.
Jsme závislí z 90%.
Musíme výrazně investovat do naší infrastruktury, pracovat v zájmu liberalizace trhu a snížit emise oxidu uhličitého.
Parlament stojí před akčním plánem na zavedení energetické politiky v Evropě.
Uvnitř Irska zavádíme celoirský energetický trh, který spojí energetické trhy severu a jihu.
Rozměry trhu jsou ale příliš malé.
K dosažení harmonického energetického trhu je pro Irsko důležité propojení se zbytkem Evropské unie - ale to bude stát peníze, a já bych důrazně žádal irskou vládu, aby zvážila možnost použití fondu soudružnosti a financovala takovou investici, protože je nezbytná k udržení ekonomického růstu Irska.
Tímto je tento bod uzavřen.
Rámcová směrnice o udržitelném využívání pesticidů - Tematická strategie udržitelného využívání pesticidů - Uvádění přípravků na ochranu rostlin na trh (rozprava)
Dalším bodem programu je společná debata o
zprávě Christy Klaßové jménem Výboru pro životní prostředí, veřejné zdraví a bezpečnost potravin o návrhu směrnice Evropského parlamentu a Rady, jíž se stanoví rámec pro akci Společenství k dosažení udržitelného využívání pesticidů - C6-0246/2006 -,
zprávě Ireny Belohorské jménem Výboru pro životní prostředí, veřejné zdraví a bezpečnost potravin o tematické strategii udržitelného využívání pesticidů, a
zprávě Hiltrudy Breyerové jménem Výboru pro životní prostředí, veřejné zdraví a bezpečnost potravin o návrhu nařízení Evropského parlamentu a Rady o uvádění přípravků na ochranu rostlin na trh - C6-0245/2006 -.
člen Komise - (EL) Vážený pane předsedající, nejprve bych chtěl poděkovat Evropskému parlamentu a především zpravodajkám paní Belohorské a paní Klaßové za jejich velmi svědomitou práci.
Poděkování patří též Výboru pro životní prostředí, veřejné zdraví a bezpečnost potravin, panu Ebnerovi a Výboru pro zemědělství a rozvoj venkova, a paní Corbeyové a Výboru pro průmysl, výzkum a energetiku za zprávy a názory, které prezentovali v prvním čtení.
Za více než třicet let nám politika a právní předpisy EU o ochraně veřejného zdraví a životního prostředí umožnily dosáhnout významného pokroku a podstatně snížit rizika spojená s používáním pesticidů.
Současné právní předpisy se však zaměřují na jedné straně na schvalování a uvádění produktů na trh a na druhé straně na monitorování reziduí v potravinách a krmivech.
Mezi těmito dvěma body zájmu neexistuje žádné nařízení, které by pokrývalo období používání pesticidů.
To je však klíčovou fází, během níž je ohroženo lidské zdraví a životní prostředí.
Monitorovací programy zavedené v členských státech odkryly stopy po pesticidech nejen v potravinách a krmivech, ale i v samotném životním prostředí v koncentrovaných množstvích přesahujících limitní hodnoty stanovené evropskými právními předpisy.
Navíc je zřejmé, že pesticidy znepokojují občany EU.
Proto bychom se měli více snažit o zvýšení ochrany občanů EU a svého životního prostředí.
Tematickou strategii udržitelného využívání pesticidů a s ní související rámcovou směrnici zastřešuje společná hlavička zabývající se vlivem pesticidů na lidské zdraví a životní prostředí.
Hlavní složky návrhu Komise o rámcové směrnici jsou:
Za prvé, každý členský stát připraví své národní akční plány, v nichž si vytyčí cíle, opatření a časový rozvrh pro redukování rizik a závislosti na pesticidech.
Za druhé, profesionální uživatelé pesticidů, jimiž jsou především farmáři, distributoři a konzultanti, budou muset projít školením, které jim poskytne dostatečné množství informací o rizicích používání pesticidů a o existujících alternativách.
Bude také třeba zvyšovat povědomí veřejnosti o rizicích používání pesticidů.
Za třetí, profesionální vybavení pro postřiky pesticidy bude nutné pravidelně kontrolovat a správně udržovat.
Za čtvrté, letecké postřiky budou zakázány, ale členské státy mohou udělit výjimky pro ojedinělé případy, kdy je letecký postřik jediným možným řešením.
Za páté, budou přijata zvláštní opatření na ochranu široké veřejnosti a citlivých populačních zón, stejně jako vodního hospodářství a geografických oblastí spadajících do sítě Natura 2000.
Tato opatření mohou zahrnovat, kromě jiného, vymezení ochranných pásem nebo zákazy a omezení pro používání pesticidů.
Za šesté, je stejně důležité, abychom podpořili zemědělské postupy, které napomáhají použití nízkých dávek pesticidů.
To by mělo umožnit zavedení integrované ochrany proti škůdcům, která by měla být závaznou od roku 2014.
Další opatření plánovaná v tematické strategii byla zakomponována, případně v dohledné době teprve budou zakomponována, do dalších právních aktů, které obsahují návrh na regulaci uvádění přípravků na ochranu rostlin na trh.
Regulace přinese ještě větší omezení škodlivých aktivních látek, které se na trhu vyskytují. Bude tomu umožněno především díky srovnávacímu hodnocení a dodržování principu substituce.
Toto je návrh mého kolegy, pana Kyprianoua, o němž budeme diskutovat dnes večer na základě návrhu zprávy paní Breyerové.
Padl též návrh regulovat získávání statistických údajů o výrobcích na ochranu rostlin.
Tento návrh je velmi důležitý, protože vytváří indikátory pro měření pokroku při snižování rizik.
Nyní se o něm jedná v příslušném parlamentním výboru.
Dále byla navržena byla nová směrnice stanovující základní technické požadavky na postřiková zařízení, která mají být uvedena na trh.
Tento návrh doplní již existující ustanovení, která upravují údržbu a pravidelnou kontrolu postřikových zařízení.
Na závěr mi, pane předsedající, dovolte zdůraznit, důležitost navrhované směrnice o udržitelném používání pesticidů a integrované ochraně proti škůdcům.
Je to zásadní opatření návrhu Komise, které už projednávají jiné parlamentní podvýbory.
Nikdo nepochybuje o tom, že závislost na pesticidech musíme snížit a že musíme začít používat alternativní ekologické prostředky na ochranu rostlin před škůdci.
Integrovaný management a integrovaná ochrana proti škůdcům jsou nejúčinnější cestou k dosažení tohoto cíle.
Je tedy velmi důležité, byl náš návrh zohledněn a aby se od roku 2014 stal povinný ve všech členských státech.
člen Komise. - (EL) Vážený pane předsedající, dnes bychom měli projednávat opravdu složitou, nicméně důležitou věc.
Dovolte mi nejprve poděkovat všem, kteří se zasloužili o to, že se tato debata dnes může konat, především zpravodajce paní Breyerové.
Toto téma bylo vždy složité.
Je třeba najít rovnováhu a posílit ochranu zdraví a životního prostředí, a současně zjednodušit pracovní postupy a snížit administrativní náklady na zajištění větší konkurenceschopnosti a inovace.
Jsem přesvědčen, že návrh Komise pomůže dosáhnout těchto dvou cílů, neboť je doplňkem vnitřního trhu.
Provádí to pomocí zavádění systému flexibilního vzájemného uznávání zón a umožnění členským zemím provádět opatření a přijímat omezení v případech zvláštních zdravotních a environmentálních rizik, ať už v celém členském státě, nebo jen jeho části.
Vážený pane předsedající, dámy a pánové, faktem je, že výrobky na ochranu rostlin sehrávají důležitou roli v zemědělství, lesnictví i v zahradnictví.
Přál bych si, abychom je vůbec nepotřebovali, protože nepochybně ovlivňují zdraví lidí a zvířat i životní prostředí.
Proto musíme zajistit, aby byla příslušná pravidla účinná a vyvážená.
Právní předpisy, které v současnosti platí, pocházejí z roku 1991.
Na základě zprávy Komise z roku 2001 o funkci a možnosti vylepšení těchto právních předpisů požádal Evropský parlament a Evropská rada Komisi, aby předložila návrhy na novelizaci směrnice.
Dovolím si tvrdit, že nikdo nepochybuje o tom, že je třeba stávající právní předpisy aktualizovat.
Dovolte mi, abych poděkoval zainteresovaným orgánům ve všech sektorech a zmínil jejich důležitý přínos v práci na tomto předběžném návrhu.
Komise také provedla ucelené hodnocení vlivů.
První prioritou je bezesporu dosažení nejvyšší možné úrovně ochrany zdraví lidí a zvířat, jakož i ochrany životního prostředí.
Toho můžeme dosáhnout prostřednictvím několika opatření: zavedením jasných a přísných kritérií pro schvalování aktivních látek, přenecháním hlavní role v posuzování aktivních látek Evropskému úřadu pro bezpečnost potravin a zavedením povinnosti pro zemědělce, aby si vedli záznamy o použití výrobků na ochranu rostlin, které by měly být na vyžádání dostupné jejich sousedům a vodohospodářům.
Úřady v členských státech taktéž budou muset posílit kontrolu komerčního využití a používání výrobků na ochranu rostlin a Komise bude prověřovat a ověřovat, jak efektivně členské státy tyto kontroly provádějí.
Další pokusy na zvířatech budou rovněž zakázány.
Na podporu trvale udržitelného zemědělství budou nebezpečné výrobky nahrazeny nejbezpečnějšími alternativami.
Návrh tedy vytvoří bezpečnější rámec pro používání výrobků na ochranu rostlin v EU a posílí opatření na ochranu životního prostředí.
Tento návrh má, stejně jako lisabonská strategie, snížit administrativní náklady.
Proces bude kratší a účinnější, přičemž věřím, že bude navíc zachovávat úrovně bezpečnosti a chránit životní prostředí, což je ještě důležitější.
Členské státy už nebudou muset pracovat v izolaci, protože se vzájemné uznávání stane pravidlem, nikoli výjimkou.
Tím se zabrání rozdělení vnitřního trhu podle výrobků na ochranu rostlin a zastaví se štěpení trhu podle zemědělských výrobků.
Změny pravidel na ochranu údajů povedou k větší transparentnosti a korektní hospodářské soutěži, aniž by byl brzděn výzkum a inovace.
Návrh nařízení je jedním z pilířů celkové strategie Komise v oblasti pesticidů.
Doplňuje návrh směrnice o udržitelném používání prostředků na ochranu rostlin, které už analyzoval můj kolega pan Dimas.
Ještě mi dovolte zmínit množství pozměňovacích návrhů, které byly předloženy.
Při tak složitém tématu to sotva někoho překvapí, a možná jsme stále ještě nedosáhli úplné jednoty názorů.
Upřímně věřím, že se nám to v krátkém čase podaří.
Zatím může Komise některé pozměňovací návrhy přijmout a jiné zamítnout.
Kompletní seznam s vyjádřením Komise ke každému návrhu a s příslušným vysvětlením je k dispozici Parlamentu a jeho poslancům.
Nepřísluší mi, abych rozebíral každý pozměňovací návrh zvlášť, protože na to určitě není dostatek času.
Požádám o připojení tohoto seznamu k zápisu z jednání.
Vážený pane předsedající, dámy a pánové, těším se na konstruktivní a zaujímavou diskusi.
(FR) Vážený pane předsedající, požádala jsem o slovo, protože moc nechápu, o co tady jde.
Zúčastnila jsem se diskusí o těchto zprávách ve Výboru pro životní prostředí, jenže se mi zdá, že to, co paní Klaßová právě přednesla, nebyla zpráva, kterou výbor jednomyslně schválil. Šlo spíše o reflexi jejího osobního stanoviska.
Proto bych chtěla vědět, jestli můžeme doufat v objektivnější prezentaci stanoviska Výboru pro životní prostředí o této velmi důležité zprávě.
zpravodajka. - (DE) Vážený pane předsedající, dovolte, abych řekla paní Islerové-Béguinové, že ve Výboru pro životní prostředí, veřejné zdraví a bezpečnost potravin nedošlo k jednomyslné volbě a že jsme jistě dospěli k opačnému názoru a většina mé skupiny oponovala stanovisku, o kterém se paní poslankyně zmiňuje.
Určitě jsem zdůraznila, že podporuji návrh Komise.
zpravodajka. - (SK) Tematická strategie udržitelného využívání pesticidů je neprávní politický dokument, který je doprovodným dokumentem ke směrnici. Reaguje na nesnižující se riziko v oblasti používání pesticidů.
Dnešní hodnoty reziduí v potravinách převyšují přípustné hodnoty. 44 % ovoce je znečištěno pesticidy, z toho 5,5 % maximální hodnotou reziduí.
Zvýšené množství reziduí bylo nalezeno také v ovoci prodávaném přímo v prostorách Evropského parlamentu.
Cílem mé zpávy je snížit nebezpečí a rizika pro zdraví a životní prostředí, která vyplývají z jejich používání.
V první řadě chci zdůraznit, že používání pesticidů je spojeno se vznikem zhoubných nádorů či imunologických a jiných neurotoxických poruch.
Proto pro mě bylo překvapením, bohužel negativním, že se Komise jen okrajově zmiňuje ve svém textu o zdravotních rizicích, která vyplývají z používání pesticidů, a to hlavně z jejich kumulativního účinku.
Nejrizikovější skupinou jsou těhotné ženy, děti a plody.
Jsem pro ochranu rostlin, ale v první řadě pro ochranu lidského zdraví.
Je nutné poukázat na souvislost se změnami klimatu.
Globálním oteplováním se bude zvyšovat množství škůdců, a nebude možné donekonečna zvyšovat množství používaných pesticidů.
Nejdůležitější částí celého procesu jsou národní akční plány jednotlivých členských států, které stanovují individuální cíle na snížení nebezpečí.
Návrh Komise, který odmítá množstevní kritéria redukce, považuji za nedostatečný, a formulaci "snížení nebezpečí, rizik a závislosti na pesticech" za vágní, která nepovede ve členských státech ke skutečnému snížení.
Tematická strategie jako všeobecný dokument neřeší detailní způsob vypočítavání množství, avšak ve směrnici společně s ostatními kolegy navrhuji tento postup: pro nejnebezpečnější látky, které jsou v určitých velkých množstvích karcinogeny a mutageny, snížení o 50 %, pro biologické a málo nebezpečné pesticidy snižování momentálně není potřebné a pro ostatní bude uplatněn tzv. index frekvence.
Budou zohledněny specifické rysy a podmínky každého členského státu.
Je nutné zdůraznit, že ani indikátory množství v národních akčních plánech neznamenají stejné snížení množství použitých pesticidů v každé zemi.
Budou zohledňovat specifické geografické a zemědělské podmínky každé země.
Je pravda, že automatické snížení množství nemusí znamenat snížení nebezpečí. V mnoha případech však ano.
Tematická strategie, stejně jako směrnice, musejí zahrnovat jak prostředky na ochranu rostlin, tak biocidy.
Je třeba zvýšit ochranu vodního prostředí před znečištěním pesticidy pomocí vymezení přiměřeně širokých ochranných pásem podél vodních toků.
Podporuji zákaz leteckého postřiku pesticidy. Je třeba podotknout, že za určitých podmínek, nebude-li vhodnější alternativa, bude možné udělit výjimku.
O leteckých postřicích bude veřejnost vhodným způsobem informována o čase, místě a o látce postřiku.
Strategie není namířena proti zemědělcům.
Domnívám se, že všechna tato opatření je možné provést bez radikálního škrtu v jejich rozpočtu.
Poukazuje na to také dánská zkušenost.
Všichni si musíme uvědomit, že je důležité, aby byli zemědělci konkurenceschopní a aby se nestalo, že jejich výrobky budou nahrazeny výrobky zemědělců ze třetích zemí.
Na závěr mi dovolte, abych se vyjádřila k podaným pozměňovacím návrhům.
Nemohu souhlasit s pozměňovacím návrhem č. 4, podle kterého by se měl změnit název celé tematické strategie.
I když jsem, samozřejmě, pro to, aby používání pesticidů bylo opatrné, myslím si, že bychom měli ponechat oficiální název celého dokumentu. Jedná se o oficiální název v úředním věstníku, který je, myslím, vhodný.
Zároveň se chci vyjádřit k pozměňovacím návrhům č. 3 a 5, ve kterých jsou zmiňovány rezidenční zóny.
V pozměňovacím návrhu č. 3 se navrhuje doplnit termín "urban", což podle mne znamená "příměstskou zónu", tedy vylučuje obyvatele, kteří žijí na venkově.
Termín "rezidenční zóny" je vágní a nepřesný. Navrhuji též, aby bod č.
8 byl upraven po stránce jazykové, protože termín "practitioner" je špatným překladem, ve francouzštině je uveden jako "médecin".
Na závěr mi dovolte, pane předsedo, abych poděkovala všem, kteří spolupracovali na této zprávě.
zpravodajka. - (DE) Vážený pane předsedající, vážený pane komisaři, dámy a pánové, mám tu čest přednést vám zprávu, o níž se bude zítra v Parlamentu hlasovat. Mohla by vést k přelomu v oblasti zlepšování zdraví, ochrany životního prostředí a ochrany spotřebitele.
Podle Eurobarometru je používání pesticidů hlavní obavou evropských spotřebitelů a Komise to bere v úvahu.
Každý rok je v Evropě použito více než 220 000 tun pesticidů.
To představuje 25 % z celosvětové spotřeby pesticidů na pouhých 4 % světové zemědělské půdy.
Myslíme si, že by základem nařízení mělo být odstranění vysoce nebezpečných pesticidů.
Jde o pesticidy, které mají karcinogenní, mutagenní nebo reprodukčně-toxické vlastnosti, a o pesticidy s neurotoxickými, imunotoxickými a hormonálními účinky.
Toto nařízení by bylo obrovským přínosem pro výrobu bezpečnějších pesticidů, ale musíme do něj zakomponovat také pravidla pro méně nebezpečné pesticidy.
Aktivní látky, které sa často nacházejí v koncentrovaných množstvích převyšujících limity EU pro rezidua, by měly být staženy z trhu, protože se bohužel potvrdilo, že jsou nekontrolovatelné.
Stejně tak nás teší, že princip substituce, který už znamenal důležitý krok k lepší ochraně zdraví tím, že byl zapracován do nařízení ES o chemikáliích, bude v navrhovaném nařízení zachován. Substituce je totiž zvlášť silným stimulátorem pro hospodářskou soutěž ve výrobě pesticidů.
Je skandální, a téměř poplašné, prohlašovat, že až polovina všech pesticidů by mohla zmizet z trhu.
Dovolte mi, abych poděkovala Komisi za zavedení přísných kritérií substituce; kritéria pro pesticidy je však třeba výrazně vylepšit.
Měla by - a toto je návrh z dílny parlamentního Výboru pro životní prostředí - být autorizovaná na období, které nepřesahuje pět let.
Návrh Komise však též reguluje to, jak bychom měli postupovat v případě odmítnutí.
Dalším klíčovým rysem navrhovaného nařízení je lepší ochrana citlivých skupin.
Jak víme, jsou embrya, novorozenci a děti obzvlášť ohroženy toxickými účinky nebezpečných chemikálií.
Z toho důvodu jsem ráda, že Výbor pro životné prostředí, veřejné zdraví a bezpečnost potravin navrhl, aby se o schválení aktivních látek a vyhodnocení rizik, která z nich vyplývají, rozhodovalo se zřetelem k nejzranitelnějším skupinám společnosti.
S potěšením vám mohu oznámit, že jsme zavedli i pravidla pro označování. Potravinářské výrobky, které nejsou v souladu se směrnicí 2006/215, musí tuto skutečnost označit.
To je obrovský skok k větší transparentnosti, protože studie, především studie vypracované environmentálními nevládními organizacemi v našem parlamentním supermarketu, ukázaly, jak mohou být výrobky, zvláště pak výrobky denní spotřeby, rizikové.
Naměřené hodnoty byly až 200-krát vyšší, než jsou hodnoty běžně předepsané pro kojeneckou a dětskou výživu.
Větší transparentnost v zájmu těchto citlivých skupin, ale také spotřebitelů a lidí žijících v okolí zemědělských ploch znamená také větší podporu pro Evropu jako celek. Nesmíme dovolit další problémy s informovaností.
Zprávy, seznamy povolených pesticidů, informace o reziduích a především toxikologické a ekotoxikologické údaje musejí být dostupné každému téměř v reálném čase a místní obyvatelé musejí být o bezprostředních postřicích plodin informováni prostřednictvím centrálního informačního systému.
Tzv. pesticidní pas umožní sledovat u velkých a malých prodejců, který pesticid byl kdy použit.
To vytvoří hospodářskou soutěž. Ta bude výhodná především pro spotřebitele, kteří si budou vybírat mezi výrobci pouze bezpečných produktů.
Dalším z našich cílů je, aby tento předpis zajistil vysoké environmentální normy.
Proto se Výbor pro životní prostředí postavil proti nápadu rozdělit Evropu na tři zóny, které se nezakládají na environmentálních nebo klimatických kritériích nebo na typu země.
Navíc, pane komisaři, tento nápad nezískal většinovou podporu v Radě.
Podobně jako Rada, také my při schvalování produktů podporujeme zlepšení dobrovolné spolupráce v Evropě.
Ráda bych též připomněla, že proti tomuto rozhodnutí stojí vážné právní výhrady, neboť uvnitř zamýšlených zón neexistují žádné mezivládní dohody o vzájemném závazném uznávání licencí pro pesticidy.
Taková ustanovení existují v kontextu EU ve formě evropských smluv, ale neexistuje žádný právní rámec pro vzájemné uznávání v rámci definovaných zón.
Obyvatelé Evropy odmítají jedy na svých talířích.
Doufám, že toto nařízení taktéž vylepší postavení Evropy v mezinárodním obchodě, protože z Evropy udělá lepší místo pro život, a to prospěje všem a všemu - nejen životnímu prostředí, spotřebitelům i živočichům, ale především výrobcům a zemědělcům, kteří získají více stimulačních prostředků na inovaci a posílení své konkurenceschopnosti.
Na závěr bych chtěla vyjádřit vřelé díky stínovým zpravodajům, kteří skutečně ochotně spolupracovali na této zprávě.
Doufám, že toto nové nařízení o pesticidech nám umožní pozvednout ochranu zdraví a životního prostředí v Evropě na vyšší úroveň.
navrhovatel stanoviska Výboru pro zemědělství a rozvoj venkova. - Vážený pane předsedající, musíme vzít v úvahu fakt, že v Evropě potřebujeme produkovat potraviny - minulý měsíc jsme snížili objem neobdělávané půdy na nulu a vrátili tím 10 % půdy do užívání - a na tuto práci potřebujeme nezbytné nástroje.
Chápeme, že všichni chtějí bezpečné potraviny a chemikálie, ale - a Komise v tomto směru jedná správně - musí to být uskutečněno s jistou dávkou rizika podobně jako při nařízení REACH: pokud je použití chemikálie bezpečné, potom je možné ji používat, jakmile to bezpečné není, je třeba ji z trhu stáhnout.
Tak by to mělo fungovat.
Postřiky, jejich častost a doba, jsou ovlivněny klimatickými podmínkami.
Nyní existují satelitní systémy, které mohou postřik správně načasovat tak, abychom mohli snížit počet postřiků a objem používaných chemikálií.
Vezměme si jako příklad tento rok, který byl ve mnohých částech Evropy extrémně deštivý.
V mé zemi, v Británii, není možné koupit organické brambory, protože je nebylo možné postříkat a ochránit před plísní.
Proto je organických brambor nedostatek.
Potřebujeme nezbytné nástroje, a proto nemůžeme schválit každoroční poměrné snižování.
Musíme zvolit citlivý systém založený na riziku.
Taktéž, pokud jde o desetimetrová pásma, věřte nebo ne, existují chemikálie, které je možné použít ve vodních tocích.
Chemikálii Roundup je možné aplikovat na březích řeky nebo potoka.
Chceme zakázat její používání v pásmu desetimetrové vzdálenosti od potoka, když ji můžeme používatt na jeho březích?
Buďme racionální.
V Evropě potřebujeme bezpečnost potravin, potřebujeme potravinářskou výrobu a potřebujeme bezpečné potraviny.
Pracujme všichni na tom, abychom toho dosáhli.
navrhovatelka stanoviska Výboru pro průmysl, výzkum a energetiku. - (NL) Vážený pane předsedající, myslím, že jedna minuta pro dvě stanoviska nestačí, ale dobře, pokusím se být co nejstručnější.
Pesticidy jsou užitečné a potřebné a bez těchto produktů bude těžké nasytit 6 miliard lidí.
Jistě, je třeba toho udělat ještě dost v boji proti škodlivým účinkům pesticidů na životní prostředí a zdraví.
Zavádění nových produktů na trh je dlouhý a vždy nákladný proces.
Pro průmysl je dobré, aby byla osvědčení o schválení vydávána rychleji, ale Parlament se právem ptá, zda by členské státy měly mít právo odmítnout na svém území určité produkty.
Průmysl se zaměřuje na hlavní plodiny, tzv. velkou pětku, a to na rýži, pšenici, kukuřici, sójové boby a bavlnu, protože pomocí nich mohou pokrýt většinu nákladů.
Ale je samozřejmě také důležité řádně chránit i méně pěstované plodiny. Výbor pro průmysl v této věci vypracoval několik dobrých návrhů.
Výbor také vypracovává několik dobrých návrhů na zavedení stimulačních podpor na přechod k ekologičtějším produktů.
To je taktéž velmi důležité.
Mám ještě jednu připomínku v souvislosti s používáním pesticidů.
Závazné ochranné pásmo v šířce 10 metrů od vodních ploch není dobrý nápad pro některé členské státy.
Proto vítám pozměňovací návrh předložený skupinou PSE.
Povrchová voda je nyní jedním z hodnotících kritérií pro schválení a na tomto základě mají členské státy samy právo vymezit si ochranné pásmo pro jednotlivé produkty.
Celkově se domnívám, že toto je pro Parlament vyvážené a realizovatelné stanovisko.
navrhovatel stanoviska Výboru pro právní záležitosti. - (ES) Vážený pane předsedající, návrh Komise o této zprávě měl dvojí právní základ, a to konkrétne čl. 37 odst.
2 o zemědělské politice, a čl.
152 odst.
4 písm. b) o ochraně zdraví.
Výbor pro právní záležitosti si tyto návrhy prostudoval.
Zodpovědný výbor například navrhl odstranění čl. 37 odst.
2 a zahrnutí čl.
175 odst.
1, odstranění čl.
37 odst.
2, zachování čl.
152 odst.
4 písm. b) a přidání čl.
175 odst.
1.
Pro právní základje klíčové zaměření na cíl a obsah. Výbor pro právní záležitosti vyjádřil jednomyslný názor, že platným článkem je čl.
152 odst.
4 písm. b), a není třeba odkazovat na čl.
175 odst.
1.
Podle našeho názoru je to úplně jasné a není třeba ani dvojího právního základu navrženého Komisí, ani dvojího právního základu, který navrhuje zodpovědný výbor. To, co je opravdu třeba, je zmínka o čl.
152 odst.
4 písm. b), protože účelem tohoto návrhu směrnice je ochrana lidského zdraví.
navrhovatelka stanoviska Výboru pro vnitřní trh a ochranu spotřebitelů. - (DE) Vážený pane předsedající, jako navrhovatelka stanoviska našeho výboru k návrhu paní Breyerové, týkajícího se nařízení o uvádění přípravků na ochranu rostlin na trh, bych ráda vyjádřila svůj názor.
V tomto návrhu nařízení je důležité, abychom našli rovnováhu mezi těmito zájmy: na jedné straně je to zájmy spotřebitelů o zdravé potraviny, jinými slovy o bezpečné přípravky na ochranu rostlin, které neohrožují veřejné zdraví a životní prostředí, a zájem o čistou pitnou vodu. Na druhé straně mají spotřebitelé zájem o spolehlivé dodávky čerstvých a dostupných produktů, přičemž chtějí raději ovoce a zeleninu pěstovanou ve své zemi, než dovoz ze zemí mimo EU, protože pesticidy, které jsou v těchto zemích používány, nejsou většinou kontrolované.
Naši zemědělci potřebují určité přípravky na ochranu rostlin, pokud chtějí bojovat proti odporu.
Ale bez určitého množství přípravků na ochranu rostlin to udělat nelze.
Zároveň chtějí bezpečné přípravky bez rizika.
Proto se domníváme, že prokazatelně karcinogenní látky musí být zakázané.
Pokud jde o další licenční kritéria, chceme se spoléhat na vědecké důkazy a náš přístup založit na maximálních hodnotách.
Naši spotřebitelé jsou chráněni vyváženým řešením, které zaručuje, že domácí ovoce a zelenina jsou dostupné, a zároveň adekvátně testované.
Co se týče informování sousedů, v případě, že máme přísná licenční kritéria a správně testujeme přípravky na ochranu rostlin, nechápu, proč bychom museli absolvovat byrokratické procedury, abychom upozornili sousedy a místní obyvatele na používání přípravků na ochranu rostlin, pokud oni takovéto informace ani nežádají.
Co by měli spotřebitelé s takovými informacemi dělat?
Jak mají zemědělci informovat všechny své sousedy a obyvatele v okolí předtím, než aplikují přípravky na ochranu rostlin?
Z těchto důvodů jednoznačně nesouhlasím s návrhem Výboru pro životní prostředí, veřejné zdraví a bezpečnost potravin, který má takovéto požadavky. Taktéž jsem proti informační doložce Komise týkající se obeznámení společnosti, protože pokud máme bezpečné přípravky na ochranu rostlin, těchto byrokratických procedur není třeba.
Dovolte mi ještě stručnou poznámku k pásmovému přístupu.
Jde nám o větší harmonizaci, což je hlavní bod Výboru pro vnitřní trh a ochranu spotřebitelů.
Ustanovení, která ve zprávě navrhuje paní Breyerová, budou mít za následek 27 vnitrostátních licenčních oblastí.
Naším cílem je harmonizace s patřičným ohledem na názory členských států, které si mohou toto povolení přizpůsobit podle svých podmínek.
Proto důrazně žádám Parlament, aby tuto harmonizaci a návrh Komise o zónování podpořil.
navrhovatel stanoviska Výboru pro zemědělství a rozvoj venkova. - (FI) Vážený pane předsedající, téma, o němž hovoříme, čili použití a umístění pesticidů na trh, je velmi závážné.
Je vstřícné k otázce ekologického zemědělství, i k záležitostem týkajícím se veřejného zdraví.
Je proto politováníhodné, že se pan komisař pro zemědělství a rozvoj venkova v této chvíli této diskuse neúčastní.
Celá tisíciletí musí lidstvo čelit škůdcům, plevelu a nemocem rostlin a plodin, které měly dopad na úrodu a znemožnily lidem konzumaci postižených plodin.
V uplynulých desetiletích lidstvo do určité míry tyto těžkosti překonalo, zejména díky novým přípravkům na ochranu rostlin.
Zároveň však stále přetrvávají obavy z ohrožení zdraví.
Návrhy směrnice, kterou máme před sebou, jsou velmi přísné.
Účelem nových nařízení je celkové zlepšení situace týkající se veřejného zdraví.
Žádné jasné analytické důkazy o nebezpečích onemocnění rostlin a o plevelu, kterému pesticidy zabraňují, však nebyly předloženy.
To je obrovský nedostatek, protože v takovém případě to, co je nejlepší, nemusí být zároveň správné.
Udržitelné postupy v zemědělství by tímto mohly být zpomaleny.
Nepoužívání pesticidů není nezbytně dobrou možností, a to dokonce ani tehdy, když jde o veřejné zdraví.
jménem skupiny PPE-DE. - (FR) Vážený pane předsedající, téma, o kterém dnes diskutujeme, je důležité, složité a choulostivé.
Boj proti škůdcům, kteří požírají a ničí plodiny, je velkou výzvou z hlediska bezpečnosti potravin, jako i ochrany a zlepšení stavu našeho životního prostředí.
Rozumné využívání pesticidů je nezbytné.
Je důležité, aby byla rizika s tím spojená posuzována vyváženě, a to s ohledem na lidské zdraví. Je též důležité, aby byla opatření na snížení používání pesticidů řádně naplánována.
Podle mne je návrh usnesení o tematické strategii vhodnou odpovědí na klíčové otázky, s nimiž se setkáváme. Rád poděkoval naší zpravodajce, paní Ireně Belohorské, za spolupráci při přípravě textu.
Uvedu jen některé připomínky: základní problém řízení rizika souvisí s množstvím použitých pesticidů.
Zásadní je odstraněvání používání toxických nebo extrémně nebezpečných látek.
Pokud jde o ostatní pesticidy, musíme uplatnit zásadu subsidiarity.
Povinností členských států, fungujících ve společném evropském rámci, bude určit si své vlastní cíle, harmonogramy a kritéria pro snižování používaných množství.
Národní akční plány ulehčí přizpůsobení se podmínkám v každé zemi.
Ochrana vodního prostředí je taktéž nesmírně důležitá. Tady musíme být přísní a musíme vytvořit ochranné zóny v souladu s místními podmínkami.
Nakonec bych rád poukázal na to, že systém, který chceme zavést, logicky navazuje na směrnici REACH.
Co se týče množství pesticidů, podstatou našich argumentů by mělo být "tak málo, jak je možné, a tak mnoho, jak je třeba.”
jménem skupiny PSE. - (DA) Vážený pane předsedající, mí britští kolegové někdy mají ve zvyku říkat: "Jedno jablko denně doktora ven ze dveří vyžene."
A tak by to mělo být!
Ovoce a zelenina patří obvykle mezi zdravé typy jídla, ale bohužel to není vždycky pravda.
V mnoha případech zůstávají zbytky pesticidů v ovoci a zelenině a to má, přirozeně, přímé negativní následky na lidské zdraví.
Téma, kterým se zabýváme, je proto velmi důležité.
Proto je nezbytné, abychom tyto přípravky používali udržitelným způsobem, tedy abychom zredukovaly použití pokud užíváme příliš mnoho pesticidů.
Má to negativní dopad na naše životní prostředí, zdraví, a na zásoby podzemní vody.
Proto si myslím, že máme důvod kritizovat Komisi, a to zejména proto, že vy, pane Kyprianou, jste znám (i v mé zemi) jako člověk, který se zabývá zájmy spotřebitelů, a který toho udělal opravdu mnoho pro ochranu životního prostředí a zdraví.
Nechápu, jak tu dnes můžete stát a bránit návrh Komise o zónování, které přinutí evropské země snížit úroveň ochrany životního prostředí i úroveň ochrany spotřebitelů.
Dovolte mi, abych uvedl pár příkladů toho, co se stane, pokud akceptujeme návrh, který jste předložil.
V Dánsku je povolených asi 100 druhů pesticidů.
Od začátku osmdesátých let jsme snížili používání pesticidů asi o 50 %.
Jsem si jistý, že budete souhlasit s tím, že to je velmi rozumné řešení.
Pokud váš návrh projde, budeme nuceni zdvojnásobit množství pesticidů povolených v Dánsku.
Zdvojnásobit množství!
To bude pravděpodobně znamenat, že nebudeme moci pít čistou podzemní vody,kterou používáme v současnosti.
Tuto otázku nevnímám jako čistě národní.
Hovořím jménem celé Socialistické skupiny v Evropském parlamentu a, naštěstí, také jménem většiny, která jasně vyjádřila své postoje při hlasování ve Výboru pro životní prostředí, veřejné zdraví a bezpečnost potravin.
Existuje mnoho příkladů.
V každé jednotlivé zóně existuje případ, že každá země kromě jedné bude nucena schválit pesticidy, které v současnosti neschvalují.
Dovolte mi uvést příklad jedné plodiny-kukuřice.
Ve Velké Británii se na kukuřici používají pesticidy, které obsahují přibližně 15 aktivních látek.
V Maďarsku se používá 57 aktivních látek, zatímco v Polsku se používá 37 těchto látek.
Pokud však návrhy Komise budou uskutečněny, každá země schválí pesticidy, které mohou obsahovat až 57 aktivních látek.
To znamená, že ve Velké Británii bude úroveň aktivních látek v pesticidech čtyřnásobně vyšší.
Nemělo by být úlohou EU nutit země, aby používaly více pesticidů.
Bude to mít vliv na životní prostředí, na zdraví a na podzemní vody.
A to určitě není naším záměrem.
Doufám, že podpoříte to, co jsme navrhli ve Výboru pro životní prostředí, ulehčí to též fungování průmyslu.
To, co jsme přijali ve Výboru pro životní prostředí, je kompromis. Řekneme ne vzájemnému povinnému schválení pesticidů, ale řekneme ano vzájemnému povinnému schválení údajů.
Kromě toho nehovoříme jen o zónách, ale i o údajích v celé Evropě.
Toto daleko více ulehčí fungování průmyslu.
Zároveň dáváme zemím právo říci ne, pokud mají klimatické podmínky, které vyžadují, aby tak učinily.
Pokud jde o redukční cíl, rád bych řekl panu Dimasovi, že je neuvěřitelně pozitivní, když se zbavujeme nejnebezpečnějších látek-látek, které způsobují rakovinu, látek, které ovlivňují vývoj dítěte, atd.
Je přirozené, že chceme tyto látky z trhu odstranit.
Vždyť jich ani není třeba.
Kromě toho si myslím, že bychom se měli posunout o krok vpřed a pokusit se o celkové snížení všech látek.
To by samozřejmě mělo být něco, o čem se rozhoduje individuálně v každé zemi. Pokud to spojíme s evropským cílem, který plánuje snížení přibližně o 20 %, myslím, že budeme úspěšní.
Navzdory všemu stále věřím, že jsme ve stadiu, kdy je to možné.
Bude to velmi důležité pro zdraví a životní prostředí v Evropě.
Vzhledem k omluvě Komise za to, že nezavedla tyto redukční cíl, jsme my představili index frekvence užívání, který zohledňuje body, které jste zdůrazňovali.
jménem skupiny ALDE. - (FR) Vážený pane předsedající, členové Komise, dámy a pánové, je pravda, že některé členské státy už začaly s opatřeními na snížení rizik souvisejících s pesticidy, ale trendy v používání pesticidů jsou v každé zemi jiné.
Určité látky, jejichž používání je v některých členských státech zakázané, jsou v těchto zemích ještě na trhu, protože v jiných zemích jsou stále povolené.
Je třeba, abychom zharmonizovali pravidla, aby byly podmínky v celé Unii stejné.
Skupina ALDE je pro přísnou kontrolu pesticidů, ale přitom uznává, že jejich používání je praktické a potřebné.
Máme několik pozměňovacích návrhů, díky nimž by měl být text snadněji uplatnitelný, přičemž by měly být podporovány bezpečnější a nechemické alternativy.
Naše skupina se snaží zaměřit na snižování množství nebezpečných látek.
Podepsali jsme pozměňovací návrh k článku 4 o národních akčních plánech, které mají za cíl snížit frekvenci použití nebezpečných látek během deseti let o 20 % a zredukovat nebezpečné látky o 50 % do roku 2013.
Někomu se může zdát paradoxní, že naše skupina předložila další pozměňovací návrh k článku 4, v němž nabízí členským státům postup založený na snižování rizik.
Je to realističtějjší přístup, ale výpočty jsou složitější, než jaké jsou se snižováním množství.
Považovali jsme za důležité tento pozměňovací návrh předložit, protože je to téma, které bychom rádi viděli v prvním čtení po hlasování v meziinstitucionální diskusi.
Nyní bych se rád věnoval několika specifickým bodům.
Ochrana vodních toků by byla logičtější pomocí opatření přizpůsobených geologickému prostředí než určení ochranných zón.
Hledání způsobů na ochranu specifických životních prostor jako jsou parky, dětská hřiště a školní dvory je opodstatněné, protože používání pesticidů v blízkosti takovýchto oblastí by mělo být omezeno na množství, které je jen nezbytně potřebné, nebo by mělo být zakázáno úplně a namísto toho by měly být upřednostňovány nechemické metody.
Návrh Komise ohledně leteckých postřiků, stanovující zákaz postřiků vyjma případů, které musí být odůvodněné, je velmi rozumný.
Text Výboru pro životní prostředí je však opodstatnitelný.
Chápu, že je třeba informovat veřejnost o aplikování pesticidů, ale myslím si, že by mělo být na každém členském státě, aby si uvědomil, jaká je povaha a míra informovanosti a jaké jsou nejlepší způsoby její aplikace.
Zabýváme se tu množstvím různých typů terénů a množstvím různých přístupů, při nichž se jakýkoli pokus o standardizování zdá být nereálný.
Skupina ALDE se snaží dosáhnout rovnováhy, jejíž podstatou je, že nikoli jednotlivec, ať už uživatel nebo výrobce, by měl být potrestán, ale měly by být zavedeny přísné a důsledné právní předpisy, které by umožňovaly uživatelům pesticidů chránit své plodiny. Taktéž by umožňovaly výrobcům prodávat své produkty, které budou méně škodlivé a spotřebitelům nejen konzumaci zdravých potravin, ale i život v bezpečném životním prostředí.
jménem skupiny UEN. - (PL) Vážený pane předsedající, všechny tři prezentované zprávy spolu úzce souvisejí.
Evropská unie se snaží udělat všechno pro to, aby snížila negativní vliv pesticidů na životní prostředí a aby zabránila jejich prosakování do půdy, do vody a do rostlin.
V posledních letech se udělalo mnoho na minimalizování těchto účinků.
Zvlášť důležitou úlohu tu sehrály výzkumné organizace, které vyvinuly moderní přípravky, které fungují selektivněji.
Měli bychom však mít na paměti, že v uplynulých letech byla kvalita pesticidů mnohem horší a používaly se v mnohem vyšších dávkách. Znečištění životního prostředí je tedy důsledkem aktivit z minulých let.
Proto musíme kromě nových směrnic doplnit existující legislativu směrnicí o deaktivaci a zneškodňování zastaralých pesticidů.
Jelikož postupem času problémy neubývají, ale přibývají, je třeba aktivnějšího přístupu k této problematice. Totéž se týká rizik, jak jsme mohli vidět na posledním fóru MVO v Kišiněvě.
jménem skupiny Verts/ALE. - (FR) Vážený pane předsedající, páni komisaři, chtěla bych poblahopřát paní Breyerové k vynikajícímu výsledku, kterého dosáhla. Nemohu však podporovat ty, kteří souhlasí s používáním pesticidů, protože je nesmírně důležité, abychom se zbavili nebezpečných látek v našem životním prostředí a v našich tělech.
Doufám, že Evropský parlament v budoucnosti podpoří nejperspektivnější postoje k této otázce a nepodlehne nejnovějšímu volání výrobců, kteří zastupují smrtící průmysl.
Odstranění karcinogenních, mutagenních a reprotoxických pesticidů a látek, které oslabují a poškozují náš nervový, hormonální a imunitní systém, je nepochybně dobrým cílem.
Taktéž bychom měli přijmout snahu našich kolegů, kteří usilují o dosažení informační transparentnosti pro spotřebitele, kteří se stali "nevinnými oběťmi” těchto nebezpečných látek.
Páni komisaři, je určitě nejvyšší čas přijmout opatření.
Nikdy předtím se insekticidy, fungicidy a herbicidy různých typů nepoužívaly tak systematicky jako dnes.
Stačí se podívat jen do Francie, kde situace, kterou můžeme popsat jako "kolektivní rozhodování” státu a chemického průmyslu v otázkách veřejné politiky o pesticidech uspěla v tom, že odsouvá na okraj očekávání obyčejných lidí ohledně veřejného zdraví a zdravého životního prostředí. Není brán ohled na výsledky výzkumů o toxicitě životního prostředí ani na statistické studie, které ukazují propojení mezi chemickými látkami a patologickými podmínkami.
V úvahu nejsou brána ani nedávná varování lékařů, například během Pařížské výzvy, a fóra o životním prostředí v Grenelle ve Francii. Průmysl se snaží udělat maximum pro snížení vlivu pesticidů.
Proto poté, co byly vodní toky znečištěny herbicidem atrazin, o čemž všichni ví, a poté, co byla zničena včelstva, se chemický průmysl snaží utajit skutečnost, že Francie je stále na prvním místě v používání pesticidů v Evropské unii.
Každý rok pronikne do životního prostředí ve Francii 70 000 až 80 000 tun pesticidů.
V souvislosti s "otázkou pesticidů”, na rozdíl od směrnice REACH, poslanci Parlamentu nedovolí, aby byli zdiskreditováni.
Nároky obyčejných lidí nezeslábly, o čemž svědčí obrovské množství korespondence, kterou dostáváme, a v níž nás žádají o rychlé a rázné jednání.
Ozývají se nám lidé, kteří zdůrazňují nebezpečí vdechování pesticidů, které na jihu Francie používají pěstitelé zeleniny, jiné zase znepokojuje enormní používání herbicidů ve veřejných parcích a zahradách, a žádají, aby byly vyhlášeny zóny bez pesticidů.
za skupinu GUE/NGL. - (CS) Kolegyně a kolegové, já bych chtěl především poblahopřát naší kolegyni Bělohorské k její zprávě o tematické strategii udržitelného používání pesticidů.
Myslím, že se jí podařilo vypracovat dokument, který zohledňuje a vyvažuje jednak nutnost udržitelné konkurenceschopné zemědělské výroby v Evropě, současně prosazuje takový způsob užívání pesticidů, který by měl co nejmenší negativní dopad na lidské zdraví a životní prostředí.
Velmi vítám, že do zprávy byl zahrnut i pozměňovací návrh, jehož jsem spoluautorem, a to "zásada předběžné opatrnosti s ohledem na lidské zdraví a ochranu půdního a vodního ekosystému".
Stejně jako kolegyně Bělohorská i já lituji toho, že i když nedůležitějším očekávaným výsledkem tematické strategie má být omezení negativních dopadů používání pesticidů na lidské zdraví, zdravotními dopady používání pesticidů jako takovými se strategie zabývá velmi okrajově.
Myslím si, že zde je rezerva pro budoucí práci Evropské komise.
Z hlediska bezpečnosti a ochrany zdraví při práci velmi vítám ty body zprávy, které poukazují na nutnost řádné informovanosti, ale i odpovídajících ochranných prostředků a pravidelných kontrol používaných zařízení.
Myslím, že dostáváme do rukou nástroj s mnoha konkrétními účinnými možnostmi pro omezování a bezpečnější užívání pesticidů.
jménem skupiny IND/DEM . - (NL) Vážená paní předsedající, v diskusích o pesticidech jsem se vždy snažil zaujmout věcný a objektivní postoj k zájmům ochrany životního prostředí, jako i k zájmům výrobců a spotřebitelů.
Rád bych se teď podrobněji věnoval některým aspektům těchto zpráv.
Jeden z návrhů představuje politiku založenou na omezení užívání pesticidů.
Mám k tomu skeptický postoj.
Určitě je možné snížit množství pesticidů, ale často jsou to právě nejpoužívanější pesticidy, které jsou nejméně nebezpečné.
V takovém případě zůstává hrozba víceméně stejná.
Jsem spíše zastáncem politiky, která se zakládá na snížení rizika.
Nizozemsko se řídí takovou politikou od roku 2000 a díky tomu se nám podařilo snížit hrozbu pro životní prostředí o 86 %.
Další nevýhodou omezování využití pesticidů je skutečnost, že k dispozici máme méně druhů a rezistence vůči nim se vytváří rychleji.
Dalším bodem je zavedení ochranných zón v okolí vodních toků.
Výbor pro životní prostředí, veřejné zdraví a bezpečnost potravin schválil návrh na vytvoření desetimetrové ochranné zóny.
V zemi, která má mnoho vodních ploch, například v Nizozemsku, představuje hranice deseti metrů problém.
Ve skutečnosti to znamená, že na 35 % zemědělské půdy nemůže být prováděn postřik.
Nakonec bych chtěl zdůraznit, že nejen norma, ale bezpochyby i její uplatnění je důležité.
V současnosti je v této oblasti mezera, což je zjevné v případě výrobků určených ke konzumaci, kde se pravidelně setkáváme s tím, že danou normu nesplňují, a to ani v Evropském parlamentu.
jménem skupiny ITS. - (DE) Vážená paní předsedající, jak všichni víme, už dlouhou dobu se předpokládá, že existuje spojení mezi pesticidy používanými v zemědělství a geneticky modifikovanými potravinami na jedné straně, a některými chorobami na straně druhé.
A když už pesticidy tu a tam nacházíme v pitné vodě, je bezpochyby nejvyšší čas pořádně roztočit pomalá kola byrokracie v EU.
Ukáže se, jak daleko jsme ve skutečnosti schopni zajít, abychom splnili současný záměr snížit používání chemických látek na ochranu rostlin.
Všichni pochopitelně známe ambiciózní cíle, kterých nakonec není dosaženo.
Domnívám se však, že plánovaná náhrada karcinogenních látek není ani zdaleka chválihodným počinem, za který je považována. Právě naopak, podle mého názoru jde o naléhavou nutnost.
Náhrada těchto látek přichází s velkým zpožděním.
Když uvážíme, že množství pesticidů využívaných v EU představuje čtvrtinu z jejich celosvětové spotřeby, navzdory tomu, že EU má jen 4 % z celosvětové orné půdy, problém je hned jasný.
Tato statistika zároveň dokazuje, že podpůrné programy EU zjevně vedou tradiční zemědělství nesprávným směrem.
Spotřebitelé mají jisté podezření-a není zcela nepodložené-že vynalézaví zemědělci se pokoušejí obejít stanovené horní limity kombinováním schválených přípravků na ochranu rostlin.
Vzhledem k nedostatečnému výzkumu v oblasti interakce těchto přípravků je nejvyšší čas zasáhnout a omezit tyto praktiky.
Kromě toho je třeba zvrátit neustále se zvyšující maximální koncentrace objevující se v posledních letech, protože představují zvyšující se hrozbu pro rizikové skupiny, například pro děti.
Dovoz organických výrobků z druhé strany zeměkoule je nejen v rozporu s různými environmentálními cíly, je i jednou z příčin zvýšeného objemu dopravy, jako i neustálých obvinění vůči zavádění podpůrné politiky Unie.
Naše podpůrné programy by proto měly být přehodnoceny, zejména pokud jde o poskytování pomoci evropským zemědělcům, kteří se vyhýbají používání pesticidů.
Pokud místo toho budeme i nadále zemědělce trápit byrokratickými překážkami, nemůžeme být překvapení, když nakonec frustrovaně rezignují, zatímco Brusel zůstane v údivu nad kritickým zmenšováním se zemědělské komunity.
Vážená paní předsedající, jsem v pokušení říci, že politický pesticid, který by si věděl rady s agresivním plevelem v podobě směrnice EU, by nám všem pomohl.
Když se podívám na některé z těchto změn, doplnění a návrhů, například návrh pravidla deseti metrů, vidím tam výraznou nepřiměřenost.
Domnívám se, že si musíme přiznat některé skutečnosti.
Bez kontrolovaného použití pesticidů v našem zemědělství vytlačíme více potravinové produkce do méně regulovaných oblastí světa, čímž ohrozíme kvalitu a bezpečnost potravin.
Pro některé je možná ještě zajímavejší, že bez fungicidů a herbicidů určených k ochraně a ošetření kvalitních trávníků by mnohá golfová a bowlingová hřiště zůstala zamořena plevelem a byla by prakticky nepoužitelná.
Ano, kontrola pesticidů je nezbytná, ale naše opatření musejí vycházet ze spolehlivých vědeckých poznatků a být použitelné nejen v oblasti zemědělství, ale i v běžném životě.
Jsem přesvědčen, že razantní pravidla upravující používání pesticidů u nás jsou přiměřená, a proto budu hlasovat proti změnám založeným na dogmatech, jejichž zavedení by si někteří přáli.
(FR) Vážená paní předsedající, vážení členové Komise, je škoda, že představitelé sektoru zemědělství nejsou zapojeni do této rozpravy. Bylo by totiž nesmírně zajímavé, vzhledem k nedávné reformě společné zemědělské politiky, vyslechnout si také jejich názor.
Naším úkolem je nejen zajistit budoucnost zemědělství v Evropě a kvalitu i kvantitu potravinářské výroby, ale také podporovat výzkum a zajistit ochranu údajů.
Největší výzvou samozřejmě zůstává ochrana zdraví lidí a zabránění hromadění jedovatých splodin ve vodě a v životním prostředí.
Předmětem našeho zájmu by mělo být též zdraví zemědělců a jejich rodin, kteří potřebují lepší ochranu, protože to jsou právě oni, kdo přichází do bezprostředního kontaktu s těmito výrobky a rady, které se k nim dostávají, jsou většinou od firem prodávajících pesticidy.
Tyto společnosti je sotva informují o skutečnosti, že výzkumníci začali zkoumat spojitost mezi používáním pesticidů a ustavičně narůstajícím výskytem některých zdravotních obtíží-například Parkinsonovy nemoci, Alzheimerovy nemoci, rakoviny prostaty, nádorů na mozku a vrozených deformací.
Proto bude absoltně nezbytné, aby byla stanovena přísná pravidla pro uvádění výrobků na trh.
Měli bychom zároveň podporovat výzkum prostřednictvím náležitých opatření na zajištění ochrany údajů, jakož i propagovat výzkumné programy zaměřené na biologické prostředky kontroly škůdců, které jsou dobrým příkladem inovace.
Tyto výrobky by také měly být cenově dostupné pro zemědělce.
Moje poslední myšlenka, pane komisaři, sa týká ochrany včel. Dlouhodobá hodnocení ustanovená ve směrnici 91/414 nebyla uskutečněna.
Mít pravidla a směrnice jednoduše nestačí, musejí být také uplatňovány, a proto potřebujeme systémy, které jejich uplatňování zajistí.
Souhlasím, že regulace uvádění těchto výrobků na trh je nejdůležitější, ale chci poznamenat, paní předsedající, že během této žhavé diskuse jsou snahy o lobing ze strany chemického průmyslu, i když ne časté, pobuřující.
(FR) Vážená paní předsedající, vážení členové Komise, dámy a pánové, všechny údaje týkající se zdraví a životního prostředí, které máme k dispozici, a které nemám v úmyslu dnes vyjmenovávat, musí bezpodmínečně přinutit Parlament, aby podnikl rozhodné kroky ve věci pesticidů a podmínek jejich používání.
Je nezbytné, aby tyto kroky byly založeny na meřitelných cílech.
Z diskusí, které probíhaly před hlasováním na plenárním zasedání, je zřejmé, že mezi jednotlivými členskými státy jsou velké rozdíly pokud jde o jejich postupy a také přístup k politice. Vzhledem k tomu jsme se dohodli na kompromisu ve vztahu k jistým záležitostem, stejně jako na uplatnění subsidiarity.
Doufám, že nás subsidiarita nezklame, bude mít totiž za následek flexibilitu, která se lehce může stát záminkou pro oslabení naší politiky a omezit ji na projev politické a veřejné vůle, která je tu dnes vyjádřena. Zejména se to týká otázky spojené s vystavováním se nebezpečí a s rozsahem ochranných zón v okolí vodních toků.
Pokud má mít subsidiarita smysl ve vztahu k pesticidům, potom musí podporovat komplexnější myšlení týkající se problémů zemědělství a životního prostředí v každém evropském regionu.
To vyžaduje intenzivnější výzkum a transfer technologií, zapojení všech zainteresovaných včetně zemědělců, výzkumných pracovníků, nevládních neziskových organizací, odborníků na zdraví a zástupců potravinářského průmyslu, dále provádění výzkumu v každé geografické oblasti, společné určování nejlepších postupů a alternativ bez použití chemických látek, které jsou vhodné pro půdu, podnebí a plodiny.
Je jen pár regionů, kde jsou tyto činnosti prováděny.
Proto navrhuji, aby Komise podpořila zavedení takového přístupu a napomáhala výměně zkušeností a zároveň zajišťovala, aby byly evropské zákony náležitě uplatňovány.
(DE) Vážená paní předsedající, mnozí z mých parlamentních kolegů se domnívají, že potřebujeme přísná pravidla týkající se chemických látek na ochranu rostlin. Mají pravdu, zároveň však nesmíme zapomínat na vliv právních předpisů, které přijímáme.
Faktem je, že výrobky na ochranu rostlin jsou důležitou částí současného zemědělství.
Jako příklad si vezměme směrnici o autorizaci.
Právě se zabýváme zákazem celé skupiny aktivních látek na základě kritérií vyloučení, zkrátka pouze kvůli abstraktní představě o jejich škodlivosti.
Tento přístup nezohledňuje reálné riziko, které představuje jejich použití v zemědělství.
Vede nás k zakazování aktivních látek, které v praxi vůbec nepředstavují problém.
V důsledku toho nebudeme mít v budoucnosti k dispozici dostatek aktivních látek, abychom patřičně bojovali proti škůdcům.
Pokud budeme používat jen málo aktivních látek, odolnost proti pesticidům se bude vyvíjet mnohem rychleji.
Nezůstanou nám žádné spolehlivé prostředky na zvládnutí problémů se škůdci.
A to jsou pravděpodobně ty nové vrcholy, o kterých se zmínila paní Breyerová.
Když dosáhneme tohoto stupně, ochrana potravin v Evropě se propadne ještě hlouběji.
Namísto zavádění všeobecných zákazů bychom měli zajistit spolehlivost postupů udělování licencí, které prozkoumají skutečné riziko spojené s používáním každé látky.
Nasledující příklad se týká strategického přístupu k tomuto problému, v rámci něhož obhajujeme všeobecný celoevropský plán zaměřený na snížení použití výrobků na ochranu rostlin.
A to nemá vůbec nic společnéo s nebezpečím, které s sebou prináší jejich použití.
Komise stanovila cíle na snížení skutečné hrozby.
To je dobrá myšlenka, kterou bychom měli zachovat.
Koneckonců, měli bychom se soustředit na to, co je uskutečnitelné, zejména na účinnou kontrolu škůdců spojenou s patričným rizikovým managementem.
Přece jen je vše také otázkou uspokojení narůstající potřeby syrové zeleniny v budoucnosti.
V minulosti pomohly inovativní výrobky na ochranu rostlin zvýšit výrobu více než byla poptávka po orné půdě.
Naším cílem v budoucnosti by neměla být snaha tuto situaci zvrátit.
- (LT) Opravdu si nemyslím, že byste v této místnosti či v zde v Parlamentu našli jediného člověka, který by tvrdil, že ekologie, zdravé životní prostředí a lidské zdraví nejsou důležité.
Nevěřím, že by nějaký evropský občan někdy něco takového prohlásil.
Navzdory tomu, dámy a pánové, při přijímaní rozhodnutí, v diskusích o legislativě a při vytváření a zavádění pravidel, která musí dodržovat několik statisíců lidí a která nepochybně ovlivňují životy milionů lidí, nemůžeme vycházet z emocí a dobrých úmyslů.
Je třeba, abychom našeho cíle dosáhli vyváženým a rozumným způsobem.
Jedním z klíčových cílů stanovených pro zemědělský sektor je dodávání kvalitních potravin za přijatelné ceny.
EU je známá vysokou úrovní kvality potravinářské výroby a přísnými pravidly zemědělské produkce, která ukládá svým členským zemím.
Na druhé straně je zemědělství v EU pod neustálým tlakem-musí být konkurenceschopné a musí vyrábět kvalitní zemědělské produkty.
V diskusích o pravidlech týkajících se ochrany rostlin nemůžeme tyto faktory opomíjet.
Stanovisko Komise a Výboru pro zemědělství a rozvoj venkova splnilo očekávání všech zúčastněných stran.
I tak však navržené změny či změny zavedené v době, kdy probíhala diskuse ve Výboru pro životní prostředí, veřejné zdraví a bezpečnost potravin, vyvolaly vážné obavy.
Přijetí těchto pozměňovacích návrhů může mít nedozírné následky.
Představují nebezpečí nejen pro zemědělství a potravinářský průmysl, ale i pro samotnou přírodu.
Znamená to, že geneticky modifikované potraviny vstoupí na evropský trh?
V případě, že by bylo 90 % výrobků na ochranu rostlin stažených z trhu, velmi by to ovlivnilo tradiční plodiny.
Dámy a pánové, ještě jednou vás vyzývám, abyste při svém rozhodování vycházeli ze spolehlivých vědeckých důkazů a osvědčených metod, a ne z různých fám a emocí.
Doufám, že váš hlas bude odrazem názoru zúčastněných stran s vyváženým a správným závěrem, který nebude mít za následek zničené zemědělství, občany EU bez evropských potravin a miliony lidí bez práce kvůli ochraně životního prostředí.
(DA) Vážená paní předsedající, zítra brzo ráno půjdu do potravin, abych si koupila pitnou vodu v láhvi.
Lidé v mnoha zemích to dělají také, protože zdroje podzemní vody byly zamořeny znečištěním.
Voda prochází chemickým čištěním, jako by byla špinavým kabátem.
Dále je upravována chlorem, chutná nepříjemně a je drahá.
V Dánsku máme vydatný pramen křišťálově průzračné podzemní vody.
Pijeme ji přímo, aniž ji předtím upravujeme.
Je zdravější než voda v lahvích, má lepší chuť a je mnohem levnější.
To však také znamená, že na ni musíme dávat pozor a zamezit postřikům proti škůdcům v případech, kde by pesticidy mohly proniknout do podzemní vody.
Dánsko proto zakázalo 13 druhů pesticidů, z nichž 12 se vyskytuje také v pitné vodě.
V tomto bychom chtěli pokračovat, a proto prosím, aby mí parlamentní kolegové hlasovali pro pozměňovací návrh, který umožňuje vymezení ochranných zón.
Tento návrh už byl schválen v předchozích směrnicích. Nyní to musíme zopakovat, aby nebyly zrušeny.
Ostatně, získali jsme podporu velké většiny v Parlamentu a následně i podporu předsedy Komise, José Manuela Barossa.
Děkujeme!
Nepodpořila nás dánská komisařka pro zemědělství, která společně s dánskou ministryní potravin, zemědělství a rybolovu (taktéž členkou dánské liberální strany Venstre) raději podporuje zemědělce v ničení pitné vody.
Je velmi krátkozraké usilovat o trochu vyšší výnosy obilí a potom platit miliardy dánských korun za čištění podzemní vody.
Smlouva uvádí, že platit budou sami znečišťovatelé.
To navrhuji v pozměňovacím návrhu a prosím své kolegy, aby podpořili požadavky Smlouvy.
Nikdo nemá právo znečišťovat naši společnou půdu a vodu.
(ES) Vážená paní předsedající, vážení členové Komise, návrh směrnice, který vypracovala Evropská Komise jakožto náhradu směrnice 91/414/ES nabízí lepší sladění autorizačních postupů a zároveň zajišťuje ochranu spotřebitele.
Avšak závěry, které byly vyvozeny v rámci Výboru pro životní prostředí, nejenže neberou ohled větší harmonizaci, ale neomluvitelným způsobem obměňují opatření zaměřená na ochranu spotřebitele a životního prostředí.
Zpráva je postavena na úplném nedostatku důvěry v současné způsoby zemědělské výroby v Evropské unii.
Nejsou to však jen zemědělci, kdo bude s největší pravděpodobností trpět, budou to i spotřebitelé, protože mnoho plodin nedokáže přežít, bude nezbytný dovoz, což se následně projeví v bezpečnosti potravin.
Nebyla dostatečně zvážena skutečnost, že schválení a používání výrobků na ochranu rostlin už podléhá přísným kontrolám Evropského úřadu pro bezpečnost potravin, stejně jako kontrolám příslušných úřadů v členských státech.
Navíc, tímto návrhem se mění počet aktivních látek z 1 100 povolených v roce 1991 na 148, které jsou uvedeny v Příloze I tohoto návrhu.
Z těchto 148 látek je jen 34 insekticidů, nematocidů případně akaricidů, což jsou nejpotřebnější látky používané v zemědělství v evropských oblastech Středozemního moře, kde je stupeň napadení hmyzem nejvyšší v celé Evropě.
Hmyz nepředstavuje jen nebezpečí pro rostliny, ale je rovněž přenašečem závažných lidských onemocnění.
Návrh Komise rozdělit Evropskou unii na tři zóny s cílem zajistit vzájemné uznávání prostředků na ochranu rostlin by měl být obnoven.
Kritéria vyloučení pesticidů musejí vycházet z vhodných analýz rizika.
Bez analýzy rizika není možné určit vliv těchto látek na lidské zdraví a životní prostředí.
Nakonec bych chtěla zdůraznit, že škodlivost je závislá na množství dávky.
(FR) Vážená paní předsedající, vyzdvihuji důležitost dnešní rozpravy, protože v sázce není nic menšího než naše vize budoucnosti evropského zemědělství a potřeba posunout se od intenzivního zemědělství, které zjevně přináší přílišné znečištění, k trvale udržitelné zemědělské výrobě, která bere ohled na biologickou různorodost.
Je to výzva, kterou musí Evropa přijmout ze třech důvodů: za prvé, vzhledem ke skutečnosti, že se objevuje více rozhořčení a zdravotních rizik, veřejné mínění je namířeno proti používání pesticidů; za druhé, většina zemědělců chce, aby jim Evropská unie pomohla změnit obvyklé postupy, aby nemuseli volit mezi zachováním svého zdraví a zvyšováním výnosnosti a za třetí, chovatelé včel v celé Evropě se dožadují přísnějších zákonů na zastavení prodeje pesticidů, jejichž důsledky na chov včel nebyly zmíněny.
Je proto nezbytné, aby byl tento smělý postoj Výboru pro životní prostředí potvrzen v zítřejším hlasování o třech zprávách od Hiltrude Breyerové, Christy Klaßové a Ireny Belohorské.
Musíme potvrdit, že zdraví a životní prostředí jsou nejdůležitější, že potřebujeme konkrétní opatření na ochranu těch najzranitelnějších, že najnebezpečnější látky budou podléhat zásadě předběžné opatrnosti, že používání nechemických náhrad bude skutečně podporováno a že letecké postřiky budou v principu zakázány.
Jednoduše musíme proměnit v reálné činy obavy mnohých mužů a žen v Evropě, kteří, jak uvedla paní Islerová-Béguinová, nám napsali a vyzývají nás, aby zemědělství v budoucnosti nebylo závislé na chemických látkách.
(PL) Vážená paní předsedající, používání výrobků na ochranu rostlin-pesticidů-je za jistých okolností nezbytné.
V Polsku převažují menší zemědělské podniky, jejichž majitelé šetří kvůli nedostatku finančních prostředků na drahých pesticidech, což někdy vede k velkým ztrátám způsobených škůdci.
Jsem zástancem všech aktivit zaměřených na podporu rozumného používání prostředků na ochranu rostlin, například včetně poradenství, školení, výzkumu, finanční podpory na zakoupení moderního zařízení na ochranu rostlin, zavedení náhradních výrobků, které pomáhají chránit životní prostředí a zdraví a které jsou slučitelné se zájmy zemědělců, namísto použití pesticidů.
Tam, kde hrozí ztráta úrody, může ignorace a nedostatek náležité pomoci zemědělcům vést k nekontrolovatelnému používání pesticidů.
Problémy, které máme už dlouhou dobu a které jsme ještě úplně nevyřešili, jsou rekultivace půdy a skládky vysoce jedovatých pesticidů, které se vyskytují nebo vyskytovaly v zemích bývalého sovětského bloku.
Kontaminují vodu i půdu, a proto by tato přítěž mohla snížit účinnost opatření navrhovaných v těchto dokumentech.
(PL) Vážená paní předsedající, výrobci, kteří jsou nuceni vyrábět skvěle vypadající produkty, používají pesticidy, které jsou škodlivé nejen pro životní prostředí a hospodářství, ale i pro lidské zdraví.
Očekávám, že dokumenty, které projednáváme, povedou ke zlepšení kvality konzumovaných potravin a podpoří používání organických výrobných metod s větším využitím přirozených hnojiv na výživu půdy.
Navíc, v souvislosti s bezohlednými a neetickými praktikami týkajícími se vyvozu látek, o jejichž škodlivosti se ví, do zemí třetího světa, bych chtěla citovat známé polské přísloví:"Nedělej jiným to, co sám nechceš, aby ti dělali.”
Je to velmi důležité, neboť nebezpečné pesticidy se nám vracejí ve formě potravinových výrobků, které bohaté země levně nakupují a které ničí zdraví lidí.
Kromě všeobecných instrukcí by strategie udržitelného používání pesticidů měly být připravovány na národní úrovni, kde je možné podniknout vhodné kroky.
Snížení počtu výrobků na ochranu rostlin by mělo být výraznější oblastech, kde se používá více pesticidů.
(SK) Za mimořádně cenné však považuji také požadavky všech třech zpráv na vysokou kvalifikovanost lidí ve všech fázích manipulace pohybu pesticidů.
Akční plány, integrované řízení a přísnost při dovozech jsou velmi pozitivními příklady všech zpráv.
Ale formulace zákazu leteckých postřiků a zároveň možných užití těchto postřiků podle mne vyžadují přesnou a jasnou formulaci.
Podobně i záměry v omezeních množství nejsou srozumitelné a neselektivním uplatněním mohou vést k mnohým rizikům.
Například ve Slovenské republice je průměrně na jeden hektar použito méně než 1 kg pesticidů, přičemž v jiných zemích je to až 8 kg.
Existují tedy země, kde je opravdu třeba snižovat, ale jsou také země, kde je třeba používání zvýšit.
Navrhuji proto využít při hlasování doporučení Evropské asociacie ochrany rostlin, případně v prvním čtení nepodpořit zprávy 347 a 359 a ponechat vyvážené doporučení Komise.
(NL) Vážená paní předsedající, vážení členové komise, dámy a pánové, je čas, abychom dali podobu tematické strategii o udržitelném používání pesticidů a začali její část rovnou uplatňovat.
Vzhledem k značným důsledkům na kvalitu potravin, veřejné zdraví, životní prostředí a trvalou udržitelnost zemědělství-vše to jsou záležitosti hlavního zájmu-věnovala celá naše skupina i naši zpravodajové a stínoví zpravodajové mnoho času tomuto balíku.
Ráda bych zmínila zejména čtyři body.
Za prvé, další snižování používání pesticidů je rozumné.
To ve skutečnosti musí vést k menšímu vlivu na životní prostředí a vzhledem k tomu, jsme proti pouhému snížení používaného množství.
Chceme snížení skutečného vlivu na základě vědeckého přehodnocení rizika.
Za druhé, máme podobný názor na bezpostřikové zóny v okolí vodních toků.
Také tady zastáváme přístup založený na analýze rizika a domníváme se, že členské státy jsou schopny zodpovědných rozhodnutí lépe než my, a to částečně na základě kritérií stanovených v rámcové směrnici o vodě.
Za třetí, zajímalo by mě, proč by se tento Parlament, který je přece obhájcem vnitřního trhu s vysokým stupněm ochrany spotřebitele, zdraví a životního prostředí, postavil proti prvnímu kroku k harmonizaci v této oblasti.
Zastáváme myšlenku vytvoření zón s vnitřním vzájemným uznáváním, které navrhuje Komise, a rádi bychom též zaznamenali dobrovolné vzájemné uznávání mezi zónami.
Za čtvrté, jsme proti všeobecnému poskytování informací sousedním státům, které ve své zprávě obhajuje paní Breyerová.
Nejenže jsou tyto informace pro přísně regulované činnosti zbytečné, způsobují také znepokojení a frustraci.
Samozřejmě cílem nemůže být posun k jakoby soukromému uplatňování.
To je typ společnosti, kterou nechceme podporovat a ani nepodporujeme.
(PL) Vážená paní předsedající, dnešní rozprava je nesmírně důležitá pro evropské zemědělství a ochranu životního prostředí.
Mnozí lidé jsou zástanci používání pesticidů a mnozí jsou proti.
Já se však domnívám, že hlavní zásadou, kterou by se měli zemědělci řídit, je používání co možná nejnižšího množství pesticidů, a pouze takových látek, které jsou nezbytné. Hlavní zásadou pro distributory by měla být bezpečnost, ta by měla být nejvyšší princip pokud jde o životy a zdraví spotřebitelů vždy, když zavedení nových pesticidů vzbuzuje obavy-ať už rozporností výsledků vědeckého výzkumu, nebo nedostatkem času, který je třeba na konečné stanovení nezávadnosti konkrétního výrobku nebo látky pro lidi a živočichy.
Domnívám se, že v kontextu udržitelného využívání pesticidů je třeba provést především nasledující kroky: Komise i členské státy by měly zajistit pravidelná školení a poradenské a vzdělávací programy, které by byly aspoň z části financovány výrobci pesticidů.
Je třeba zajistit koordinované monitorování a shromažďování údajů o škodlivých vlivech pesticidů na lidské zdraví a životní prostředí. Toto by mělo zahrnovat i dlouhodobé výzkumné programy a uvalování sankcí znečišťovatelům.
Je třeba vytvořit koordinovaný systém shromažďování údajů týkajících se výroby, dovozu, vývozu, prodeje, distribuce a používání pesticidů, který by byl přístupný i veřejnosti.
Je třeba podporovat zemědělské metody, které prosazují používání nižších dávek pesticidů, což pomůže změnit celkovou spotřebu těchto přípravků.
Také je důležité zavést náležité kontroly a zakázat dovoz zemědělských potravinových produktů vyrobených pomocí chemických látek.
(NL) Vážená paní předsedající, prostředky na ochranu rostlin jsou pro zemědělskou výrobu a dodavatele potravin v Evropě nezbytné.
Když provedeme určitá opatření v rámci Evropy, musíme uvažovat o tom, jaký vliv budou mít na konkurenční vztahy se zbytkem světa.
Pokud budeme v Evropě příliš přísní a nebudeme schopni prosadit stejná pravidla i pro ostatní části světa, znamená to, že v Evropě budeme moci konzumovat jenom produkty, které si tu sami nedokážeme vyrobit, což se mi nezdá správné.
Samozřejmě, pro nás je stále důležité, abychom pokračovali v přehodnocování škodlivých vlivů, ale nesmíme to přehánět.
Souhlasím s každým, kdo říká, že bychom se měli soustředit na riziko a nikoli na snižování množství.
Desetimetrová ochranná zóna by pro Nizozemsko a jiné státy znamenala katastrofu, a proto by měla být ze směrnice vypuštěna.
Na závěr ještě poznámka týkající se sousedů.
Pokud je něco odsouhlaseno, proč by o tom měli být informováni sousedé?
To je úplně zbytečné nařízení.
Vážená paní předsedající, pesticidy ve Spojeném království byly přísně kontrolované v roce 1985.
Firmy, jako například Syngenta, tvrdí, že by zemědělcům neměly být odpírány nástroje, které potřebují.
Tyto směrnice nás odvádějí od zásady kvalitní a vědecky podložené směrnice.
Například odstraňování plevele z chodníků je bez použití chemikálií až 400-krát nákladnější.
Provozovatelé golfových a jiných travnatých hřišť tvrdí, že bez pesticidů není možné trávníky udržovat.
Podle asociace ochrany rostlin by oficiální zákaz používání pesticidů znamenal snížení produktivity obdělávané půdy o 65 % až 200 %.
Společnost Corbett Farms tvrdí, že se letos projevil význam postřiků proti plísni bramborové.
Pesticidy jsou drahé a na ochranu rostlin se používají v nejnižším možném množství.
Rozhodování o tom, v jakém množství a kdy postřik provést, musí být učiněno pro každé pole zvlášť.
Svévolné snížení nemůže být v praxi vědecky podloženo.
Vážená paní předsedající, prosím, odstraňte tyto šničivé směrnice.
Strana za nezávislost Spojeného království (UKIP) bude hlasovat proti nim.
(DE) Vážená paní předsedající, pane komisaři, dámy a pánové, dovolte mi, abych úvodem poděkoval zpravodajům a stínovým zpravodajům.
Nemusím snad připomínat, že nám všem záleží na zdraví a ochraně spotřebitele, a proto by v rámci této velmi napjaté rozpravy měla být ztlumena intenzita pocitů, které projevují někteří poslanci našeho Parlamentu.
Navzdory všemu je důležité, abychom se rozhodovali na základě faktů a nesnažili se úplně protiřečit realitě tím, že si vytvoříme obětní beránky, jak tomu bylo v minulosti.
Obzvlášť v případě tohoto právního balíku by bylo velmi jednoduché zaměřit se na jednu konkrétní skupinu zaměstnanců a vůbec nehledět dále.
To by však bylo celkem nesprávné.
Od začátku nám musí být jasné, že my všichni potřebujeme v Evropě fungující zemědělský sektor, a k tomu je nezbytné také používání určitého množství prostředků na ochranu rostlin.
Co se týče některých bodů zprávy kolegyně Klaßové, chtěl bych říci, že zásada snižování je skutečně správná, avšak myslím si, že množstevní přístup, který použila, je příliš rigidní.
Každý členský stát by měl reálně zvážit, co by sám mohl udělat, protože snížení celkového množství v naději, že se tím sníží znečištění životního prostředí, je vyloženě neodborné.
Co se týče ochranných zón, nevidím žádný problém ve strategii vybrané Komisí, která považuje decentralizaci za klíčový prvek.
Každý členský stát by měl zvážit, jak chce tyto ochranné zóny regulovat.
Slepě určit pro celé Společenství deset metrů široké pásmo by bylo nesprávné.
Měli bychom také bez výhrad podpořit snahu o hledání alternativních postupů bez chemikálií v citlivých oblastech, které jsou domovem vzácné flóry či fauny.
Co se týče zprávy kolegyně Breyerové, je důležité, abychom podpořili koncepci třech zón.
Určení rozsahu oprávnění jednotlivým členským státoů by bylo nepřiměřeně specifickým vymezením.
Vylučovací kritéria vyžadují zvláštní péči.
Jednoznačný zákaz látek CMR1 by mohl být přijat tak, jak zazněl v čtení, ale v případě chemických látek CMR2 jsem i já pro to, aby byla licenční rozhodnutí provedena na základě zhodnocení vědeckých údajů.
(EL) Vážená paní předsedající, pane komisaři, dámy a pánové, cílem právního návrhu, o kterém budeme hlasovat, je zajištění vysoké úrovně ochrany lidského zdraví a životního prostředí zavedením strategie udržitelného využívání pesticidů v rámci Společenství a pravidel jejich uvádění na evropský trh.
Věřím, podpořením návrhu vypracovaného Výborem pro životní prostředí, veřejné zdraví a bezpečnost potravin ohledně snížení používání pesticidů v Evropě o 20 %, vysíláme směrem ven jasný vzkaz.
Musíme zvýšit kontrolu racionálního používání pesticidů, a zejména podporovat výzkum v oblasti bezpečnějších alternativních metod ochrany rostlin.
Zároveň považuji návrh na zrušení systému zón a povinného vzájemného udělování licencí za vyvážený.
Toto řešení se snaží, se zřetelem k obavám zemědělců a průmyslu, umožnit členským státům realizaci vyšší úrovně ochrany životního prostředí v souladu s místními podmínkami.
Na závěr mi dovolte, abych připomněla zvláštní potřebu ochrany sekundárního používání.
Dámy a pánové, vyzývám vás, abyste podpořili návrh na vytvoření Evropského fondu pro podporu výzkumu.
Tak zaručíme prosperitu zemědělců a zachování našich specifických národních produktů, které jsou součástí evropské zemědělské tradice a výrazně podporují ekonomiku zemědělství v Evropě.
Vážená paní předsedající, děkuji, že mohu říci několik slov k těmto třem zprávám.
Za prvé, jsem přesvědčena, že v Evropě potřebujeme být v takové pozici, abychom byli schopni pěstovat vlastní plodiny, evropské ovoce a zeleninu, které budou pro konzumaci bezpečné.
Tohoto cíle bychom však měli dosáhnout vyváženým a co nejjednodušším způsobem, tak, abychom chránili zdraví lidí bez penalizování zemědělství.
Jistě nechceme vymyslet omezení, která by působila negativně na evropské zemědělství, a potom skončit tak, že budeme nuceni dovážet mnoho potravin a snášet všechny důsledky v oblasti potravinového průmyslu a samozřejmě malého dohledu nad množstvím pesticidů použitých při výrobě dovezených potravin.
Za druhé, podporuji návrh na posouzení rizik, založený na vědeckých poznatcích, pokud se prokáže, že bude pro členské státy uskutečnitelný.
A poslední věc, myslím si, že 10 metrová ochranná zóna je řešením typu "stejný metr na všechny", a proto je třeba ho upravit, aby členské státy mohly zohlednit své individuální podmínky.
Jak už jsem uvedla, ani Evropský parlament nemůže vydávat zákony vztahující se na klimatické a půdní podmínky celého kontinentu.
(FI) Vážená paní předsedající, tematická strategie a rámcová směrnice o přípravcích na ochranu rostlin jsou náročné právní projekty a zrcadlí základní problém, kterému čelí politika Evropské unie v oblasti životního prostředí. Je jím způsob, jak efektivně spojit ochranu prostředí a zdraví v rámci politiky, která zohledňuje sociální skutečnosti.
Musíme si uvědomit, že používání prostředků na ochranu rostlin a pesticidů je ekonomicky výhodné.
Pokud máme být upřímní, v moderní době je specializované používání těchto látek klíčovým předpokladem ve výrobě potravin.
Zároveň je tu však opravdu velmi nepříznivý vliv postřiků na životní prostředí a především na vodní toky.
Jak tedy používat tyto chemické látky, abychom mohli mít užitek z pesticidů a zároveň snížili nepříznivé vlivy?
Pocházím ze země, v níž si lidé považují povolání zemědělců a domácí zemědělství je považováno za důležité.
Na druhé straně je tam obzvlášť zranitelné životní prostředí.
Například Finsko má téměř 200 000 jezer, statisíce vodních toků a jedno z nejvíce znečištěných moří na světě.
Difuzní znečištění vod je obrovským ekologickým problémem, jehož součástí jsou i prostředky na ochranu rostlin.
Jde o velmi složitou rovnici, a tak je jedině správné, že směrnice by měla brát v úvahu rozdíly mezi jednotlivými členskými státy.
Evidentně však potřebujeme jisté standardy platné pro celou Evropskou unii, ale opatření zavedená ve Finsku nemohou být tatáž, jako řekněme třeba v Lucembursku.
Z tohoto důvodu rozum a obavy o životní prostředí diktují, abychom se zaměřili na cíle a ponechali prostředky na samotných členských státech.
Dobrým příkladem toho jsou ochranné zóny, které mají nepochybně velký význam pro ochranu vodních toků.
Jsem přesvědčena, že ochranné zóny přizpůsobené situacím a v souladu s návrhy Komise jsou správným krokem vpřed.
Pokud nyní rozhodneme o přesně vymezených hodnotách tak, že zavedeme zásadu "stejného metru na všechny", existuje skutečné nebezpečí, že se mnohé země dostanou z louže do bláta.
Možná bych spíše měla říct, že neuchopí problém dostatečně flexibilně a uspokojivě.
(DA) Vážená paní předsedající, v některých stanoviscích mých kolegů, která tu dnes zazněla, jsou jistá nedorozumění.
Jsem proto rád, že mohu promluvit podruhé.
Konkrétně jde o tři sporné záležitosti.
První se vztahuje na cíl snižování, o kterém někteří kolegové prohlásili, že není možné ho uskutečnit.
Mezi jednotlivými zeměmi existují rozdíly, a proto není možné vytvořit společný evropský cíl ohledně snižování.
Ne, to opravdu není možné!
Ani to není to, o co se snažíme.
Jde nám o to, aby společný evropský redukční cíl byl 20 %.
Samozřejmě, že to může v některých zemích znamenat 30 % a v jiných 10 %.
Redukční cíl jednotlivých zemí bude určen na základě národních akčních plánů.
Pokud se tohoto cíle někdo obává, jde o nedorozumění.
Podstatné je brát v úvahu skutečnost, že jeden gram pesticidů jednoho typu může být mnohem škodlivější než celý kilogram jiného druhu.
Z tohoto důvodu jsme uvedli index frekvence jakožto součást redukční povinnosti.
Umím si dost dobře představit, že Komise o tom také bude chtít něco říci, když vy, pane Dimasi, budete mít za chvíli možnost znovu promluvit.
Druhé nedorozumění sa týká zón.
Existuje přesvědčení, že pokud nebudeme mít zóny, bude to téměř urážka pro vnitřní trh.
Nikoli, leč právě naopak!
Skoncujme s touto pochybnou myšlenkou o zónách a s mluvením o tom, že postupně zavedeme vzájemné sdílení údajů. Podle nás je celá EU zónou, v jejímž rámci se navzájem dělíme o údaje.
Je však jasné, že nemůžeme mluvit o vzájemném povinném přiznávání pesticidů, a to jednoduše proto, že každá země má odlišné geografické, klimatické a environmentální podmínky.
Myslím, že s tímto faktem bude souhlasit téměř každý člen Parlamentu, kdo už dnes měl slovo.
Třetím zásadním omylem je, že dojde ke zničení konkurenceschopnosti zemědělství.
Ne!
V Dánsku jsme od roku 1980 snížili používání pesticidů o 50 % bez jakéhokoli vlivu na zemědělskou konkurenceschopnost.
Používání pesticidů je finančně nákladné, a proto čím lépe a v menší míře se budou používat, tím lépe pro naši konkurenceschopnost.
(SV) Vážená paní předsedající, času je málo a ve své promluvě bych chtěl v prvé řadě vyjádřit svoji podporu paní Erně Hennicot-Schoepgesové ze skupiny PPE-DE, která je spoluzpravodajkou ve zprávě paní Breyerové.
Je mi líto, že větší část mé skupiny se rozhodla ignorovat rady paní Hennicot-Schoepgesové obsažené ve několika důležitých bodech a nepodpořit důležité návrhy, které tato zpráva předkládá.
Samozřejmě souhlasím s tím, že požadavek na poskytnutí informací 48 hodin před provedením postřiku by v praxi nefungoval. Není však ani moudré myslet si, že nepotřebujeme vůbec žádnou povinnost informovat.
Návrh paní Hennicot-Schoepgesové je v této věci dobře vyváženým kompromisem.
Dalším důležitým problémem jsou kritéria zákazu používání určitých sporných chemických látek.
Naše rozhodnutí musejí být samozřejmě v souladu s rozhodnutími Parlamentu, týkajícími se nových chemických právních předpisů REACH.
V nich bylo jednou z hlavních zásad postupné stažení chemických látek, u nichž je obtížné určit mezní hodnoty rizika v případě vysoce nebezpečných látek.
Tuto linii musíme následovat, a to tím spíš, když se zabýváme látkami, které jsou v kontaktu či mají tendenci dostat se do kontaktu s potravinami.
Další oblast, v níž podporuji paní zpravodajku Breyerovou, je návrh na určení zón.
Když jsem se seznámil s návrhem Komise, hned se mi zdálo zajímavé pokusit se rozdělit Evropu na zóny, které jsou relativně podobné z hlediska podmínek vegetace, podnebí atd.
Avšak navrhované určení zón je, bohužel, příliš svévolné.
Tento postoj nemohu podpořit a myslím si, že členským státům musí být ponecháno právo odmítnout jisté přípravky, i když jim okolní státy daly zelenou.
Rád bych hovořil také o jiných problémech, ale můj čas vypršel.
(NL) Vážená paní předsedající, když vyjdu ze své vesnice, ocitnu se uprostřed jedinečné zemědělské oblasti, v uprostřed zeleně, mezi velkými městy, jakými jsou Amsterdam, Rotterdam a Utrecht.
Dodnes to je zelená zemědělská oblast, avšak desetimetrová ochranná zóna, kterou navrhuje Výbor pro životní prostředí, veřejné zdraví a bezpečnost potravin, prakticky znemožní zemědělskou činnost v této oblasti, kde je právě díky zemědělství toto území stále zelené.
Minulý týden jsem se to snažila otestovat, ale jen stěží jsem našla mezi mnoha potůčky nějakou půdu, která by byla široká 20 metrů.
Každý, kdo jen trochu pozná Nizozemsko, ví, že to neplatí jen pro jeho zelený střed.
Charakteristické pro holandské zemědělské podniky totiž je, že i mezi pastvinami protéká mnoho potoků.
To znamená, že s 10metrovými ochrannými zónami by Nizozemsko ztratilo 800 000 hektarů zemědělské půdy, a tedy 35 % zemědělského území.
Proto žádám poslance, aby tento návrh nepodpořili, také z hlediska zemědělské výroby, která je potřebná v Evropě a ve světě, jak to zdůraznil i předseda Výboru pro zemědělství a rozvoj venkova.
To však neznamená, že jsem proti ochraně přírody a zdraví veřejnosti.
Všichni máme stejné přání.
Já se jen domnívám, že ho můžeme lépe dosáhnout přístupem, který je založen na analýze rizika a snižování nebezpečí.
Alternativní redukční používání, které má přinést celkové snížení o 20 % zajisté zní dobře a jednoduše, ale neposkytuje nejlepší ochranu pro spotřebitele, protože uplatňuje pouze hledisko množství a ne konečného vlivu a rizika.
V tomto kontextu se mi zdá opravdu těžké porozumět trapným zkomoleninám Aliancie liberálů a demokratů pro Evropu, která je pro celkové 20% snížení, stejně jako pro přístup zohledňující rizika.
Ještě mám dvě poslední poznámky.
K licenčnímu systému chci říci, že tři klimatické zóny jsou pro 27 členských států vhodnější, pokud samozřejmě zohledníme podmínky jednotlivých zemí.
Na závěr bych chtěla poprosit Komisi, aby v rámci všech těchto závažných polemik neopomněla plodiny menšího významu.
(FR) Vážená paní předsedající, rezidua pesticidů jsou nyní všude, v potravinách, ve vodě, ve vzduchu, v tkáních našeho těla, v mateřském mléce, a co je ze všeho nejhorší, také v tělech našich nenarozených dětí.
Zatím jen začínáme pociťovat dlouhodobé následky všudypřítomných reziduí pesticidů, včetně různých druhů rakoviny, endokrinních poruch, snížené plodnosti mužů, poruch imunitního systému, stejně jako degenerativních onemocnění nervového systému.
Takže ano a ještě jednou ano eliminaci používání pesticidů, a to co nejrychleji.
Plně podporuji návrh vypracovaný mou kolegyní paní Hennicotovou ke zprávě paní Breyerové a v zájmu šetření časem zdůrazním další bod, který považuji za podstatný a o kterém se již se diskutovalo v rámci skupiny PPE. Konkrétně jde o obeznámení lidí, kteří žijí v oblastech ošetřovaných pesticidy.
Myslím si, že část naší skupiny nemá pravdu, když taková hlášení považuje za nepodstatná a odůvodňuje to tím, že látky, které již byly schváleny, nemohou být škodlivé.
Letecké postřiky jsou běžné zejména v oblastech lesních porostů a vinohradů.
Nesou s sebou nebezpečí, že chemické látky se dostanou i na obydlená a citlivá území, a proto musejí být přísně kontrolované.
Je nezbytné, aby pěstitelé předem na ošetřování pesticidy upozornili lidi, kteří jsou v těsné blízkosti, mohly by tedy být potenciálně zasaženi.
Lidé s dýchacími potížemi, například trpící astmatem, mohou být ohroženi, pokud nebudou s leteckým postřikem předem seznámeni.
Postoupení a prezentování informací by nemělo zemědělcům přinést žádnou další administrativní zátěž, jak to navrhovali někteří mí kolegové poslanci.
Stačí jen jednoduchá oznámení s daty plánovaných postřiků umístěná v ohrožené oblasti v blízkosti lidské usedlosti.
Chtěla bych svou promluvu ukončit upozorněním, že je čas na posun k nové éře zemědělských postupů, které respektují životní prostředí, a proto se snaží o modernizaci zemědělského sektoru.
(PL) Vážená paní předsedající, klíčem k trvale udržitelnému používání pesticidů je racionální snižování rizika.
Tohoto cíle bychom měli dosáhnout pomocí realizace směrnice o trvale udržitelném používání pesticidů.
Každá země bude vyzvána, aby si připravila svůj vlastní plán v souladu s doporučeními danými v této směrnici.
Každá země by měla být schopná tento plán vypracovat na základě zohlednění místních podmínek a rozdílů.
Rozdíly jsou především v úrovni zemědělské vyspělosti, opakuji, v úrovni zemědělské vyspělosti.
Státy, které jsou novými členy Evropské unie, musí často vynakládat velké úsilí k tomu, aby se dostaly na požadovanou úroveň rozvoje.
Nižší míra používání pesticidů v těchto zemích, v porovnání se současnou mírou jejich používání, bude v konečném důsledku zaměřena proti nám, spotřebitelům, pokud v tomto procesu snižování jejich používání nezohledníme současnou úroveň používání těchto prostředků, která je relativně nízká.
I naše země se liší.
V Polsku je možné chránit obrovské území lesů před škůdcem jen pomocí leteckých postřiků.
Je naší povinností vůči životnímu prostředí chránit tyto lesy a je povinností Parlamentu, aby vydal pokyny pro bezpečné využívání prostředků, které chrání přírodu.
Směrnice se obšírně vyjadřuje k tomu, že úroveň vědomostí zemědělců je nejdůležitějším faktorem v souvislosti se zavedením trvale udržitelného používání pesticidů.
Naší povinností je podporovat vzdělávání a vytvořit podmínky, aby tyto informace byly dostupné pro každého zemědělce.
Při předkládání pozměňovacího návrhu o současných vnitrostátních povolených dávkách pesticidů k projednání jsem pro to, aby se co nejvíce vyměnily starší přípravky za moderní a bezpečnější.
Žádám vás o podporu.
Směrnice by měla podpořit racionální opatření, nikoliv odradit členské státy a zemědělce.
člen Komise. - (EL) Vážená paní předsedající, děkuji řečníkům za jejich pozitivní připomínky na dnešním jednání.
Dovolte mi, abych stručně uvedl stanoviska Komise k určitým důležitým problémům, které se vyskytly.
Začal bych s tematickou strategií a konkrétně s těmi body, které směrnice neobsahuje.
V první řadě mě těší, že zpráva podporuje tematickou strategii trvale udržitelného používání pesticidů.
Obzvlášť dobrý je i návrh na zavedení nových právních předpisů, která se zabývá nebezpečným používáním pesticidů.
Souhlasím s tím, že je velmi důležité pokračovat ve výzkumu v oblasti vlivu kombinovaného a kumulativního používání pesticidů na naše zdraví.
Podle mého názoru je podstatná zásada substituce; tj. odstranění nejnebezpečnějších chemických látek z trhu a jejich nahrazení bezpečnějšími alternativními řešeními, z nichž některá nejsou chemická.
A nakonec, zpráva paní Belohorské schválená Výborem pro životní prostředí, veřejné zdraví a bezpečnost potravin předkládá další opatření, která jsou obzvlášť pozitivní.
Dovolte, abych se nyní zaměřil na rámcovou směrnici.
Mnohé pozměňovací návrhy přijaté Evropským parlamentem podávají užitečné vysvětlení a mohou být přijaty.
Další pozměňovací návrhy by mohly přinést nechtěné výsledky.
V první řadě bych chtěl komentovat základní pozměňovací návrhy, které Komise může v celém rozsahu nebo zčásti přijmout.
Komise zčásti přijímá návrh, aby si členské státy vytyčily jednotlivé cíle v rámci svých vlastních národních akčních plánů na omezení využívání nejrizikovějších pesticidů.
Avšak příprava takových cílů musí být v souladu se všeobecným cílem směrnice, aby se redukovalo riziko využívání pesticidů.
Určení celkového trvalého cíle pro snížení používání pesticidů na úrovni EU a k tomu ještě vymezení národních cílů není potřebné, a proto je Komise ani nepodpoří.
Ve skutečnosti natolik neodpovídá celkové snížení množství pesticidů i snížení rizika, nakolik se rozsah nebezpečí mění od jedné chemické látky k druhé.
Aktivity na limitování rizika se tedy musí zaměřit především na nejškodlivější chemické látky.
Komise v zásadě může přijmout navrhovanou minimální šířku ochranných zón, který by se měly vytvořit v blízkosti vodních toků, protože je to ve prospěch životního prostředí.
Avšak nekritické zavedení 10metrového pásma ve všech případech se nám nezdá být vhodné.
Komise upřednostňuje, aby členské státy měly určitou míru flexibility a mohly si stanovit přiměřenou šířku ochranných zón v souladu se svými geografickými podmínkami.
Komise může přijmout užitečná vysvětlení dalších záležitostí, jakými jsou například technická školení a vydávání osvědčení.
Jsou tu však i pozměňovací návrhy, které Komise přijmout nemůže.
Za prvé, Komise je přesvědčena, že závazné dodržování společných všeobecných pravidel integrované ochrany proti škůdcům prostřednictvím odborného využívání pesticidů je základním opatřením ke snížení závislosti na pesticidech.
Jde o důležitý přínos pro životní prostředí v rámci celé EU a přispěje to k rozvoji trvale udržitelného a konkurenceschopného zemědělského sektoru.
Nemohu proto souhlasit s odstraněním pozměňovacího návrhu č. 86, tohoto obzvlášť důležitého opatření obsaženého v návrhu Evropské komise.
Za druhé, Evropská komise souhlasí s opatřeními k ochraně populace žijící v blízkosti polí, kde se vykonávají letecké postřiky.
Přesto považuje úplný zákaz pesticidů v takzvaných "senzitivních" oblastech za nepřiměřený.
Měli bychom to do jisté míry ponechat na zvážení členským státům a místním orgánům.
Pokud je to ve výjimečných případech potřebné, a pokud je efektivní pouze použití pesticidů, potom musí mít možnost zabývat s riziky, které mohou mít vliv na zdraví lidí a biodiverzitu.
Za třetí, i když se Komise zavázala rozšířit obsah směrnice o používání biocidů, takové rozhodnutí si vyžaduje důsledné prostudování a realizaci určitých částí směrnice o pesticidech.
Když budeme mít díky programu vypracovanému v rámci směrnice o biocidech k dispozici více údajů, budeme se moci využíváním bidocidů lépe zabývat.
Za čtvrté, Komise nemůže podpořit dodatek vztahující se k článku 152 odst. 4 Smlouvy, protože navrhovaná směrnice je jasně zaměřena na ochranu životního prostředí, které zahrnuje i otázky veřejného zdraví.
Za páté, i když zavedení daní a ukládání pokut je v souladu se zásadou "plateb za znečišťování", v současnosti neexistuje efektivní systém na odlišení daňové sazby na základě nebezpečí, které představují jednotlivé pesticidy.
Z toho důvodu Komise upřednostňuje, aby se daně a pokuty neukládaly na úrovni Společenství nyní, ale až poté, co se vypracuje studie o této problematice.
Vážená paní předsedající, ze 166 předložených pozměňovacích návrhů může Komise přijmout 121, z toho 25 v celém rozsahu a zcela nebo zčásti jich přijímá 96.
Spolu se sekretariátem Parlamentu podávám celý seznam stanovisek Komise k pozměňovacím návrhům.
Ještě jednou mi dovolte poděkovat všem, kteří přispěli k této večerní rozpravě, a obzvlášť zpravodajům za jejich práci.
Děkuji vám za pozornost.
člen Komise. - (EL) Vážená paní předsedající, dovolte mi, abych na úvod připomněl poslancům, kteří v současnosti zastávají zásadní politiku EU, aby propagovali a podporovali zdravé stravování.
Ovoce a zelenina jsou určitě pro správnou výživu velmi důležité, a podstatné je, abychom si tento fakt uvědomili.
V současnosti máme tedy dva cíle.
Potřebujeme zabezpečit produkci ovoce a zeleniny, což je výborná příležitosti pro rozvoj a podporu zemědělství.
Za druhé musíme zajistit, aby ovoce a zelenina byly bezpečné pro konzumaci.
Věříme, že se návrh Komise úspěšně dotkne obou těchto cílů vyváženým způsobem.
S velkým zájmem jsem sledoval průběh jednání všech poslanců.
Předložené připomínky jsou vážné a my je budeme skutečně zohledňovat.
Kvůli omezenému času se nechci rozšiřovat o všech problémech.
Dovolte mi, abych se dotkl dvou nebo tří, které zazněly právě dnes a já je považuji za velmi důležité.
Za prvé jde o otázku ochrany ohrožených skupin; souhlasím s tím, že je musíme chránit, a to jsme zohlednili i v navrhovaném nařízení.
Taktéž chceme přijmout pozměňovací návrh týkající se definice ohrožených skupin, jednoduše proto, že jim zaručí ještě větší ochranu.
Chtěl bych dodat ještě jednu poznámku, i když přímo nesouvisí s diskutovaným problémem, a to o dovážených produktech. Zdůrazňuji, že u nich se také kontrolují zůstatky pesticidů díky dalšímu předpisu o maximální povolené úrovni zůstatků pesticidů.
Máme pravidla kontroly, která zajišťují ochranu spotřebitele také pro dovážené produkty..
Nakonec se dostávám ke kontroverznímu tématu vzájemného uznávání, které vzniká překrýváním různých zón v tomto odvětví.
Věřím, že náš návrh byl špatně vyložen. Nejprve mi dovolte, abych připomenul, že nový návrh zavede přísnější kritéria, která budou zavedena podle pásem.
Měli bychom si toho být vědomi, jelikož toto opatření zajistí vyšší úroveň ochrany zdraví a životního prostředí.
Je potřeba, abychom se zároveň snažili o jednotný vnitřní trh a vyhnuli se tak anomálii jednotného trhu pro zemědělské produkty na straně jedné a rozděleného trhu pro přípravky na ochranu rostlin na straně druhé.
Pokud budeme mít na paměti zvláštní charakteristiky vztahující se ke klimatu a půdě, bude rozdělení do jednotlivých pásem nevyhnutelné. Tento problém však není tak jasný a prostý a proto zde vidím možné nedorozumění.
Na jedné straně členské státy mohou jednat tak, aby se chránily.
Na straně druhé budou odborníci z ostatních členských států během rozhodovacího postupu, který vyžaduje schválení prvního členského státu z daného pásma, hrát aktivní roli během postupu poskytování licencí, čímž budou mít možnost zhodnotit podmínky pro celé pásmo.
Jinými slovy, toto rozhodnutí nebude učiněno izolovaně a jednostranně tím členským státem, který náleží k danému pásmu, ale bude učiní ho představitelé dalších členských států z daného pásma, kteří se budou podílet na tomto postupu. Budou moci vnášet svoje názory a přesvědčovat ostatní o zvláštních podmínkách, které jsou charakteristické v jejich zemích.
Vyberu ochranu vod. Tímto citlivým bodem se již zabývalo několik poslanců.
Návrh vysvětluje, že je potřeba chránit vodní zdroje a zvlášť zahrnuje rámcovou směrnici o vodohospodářské politice.
Jestliže je z posouzení rizik jasné, že podle navržených podmínek používání budou limity v ohrožených oblastech překročeny, daný členský stát může a musí odmítnout používání pesticidů v této dané oblasti.
Jestliže členský stát může prokázat, že veškerá jeho půda je v ohrožené oblasti, má navíc možnost daný produkt neschválit vůbec.
Zvláštní charakteristiky a potřeba chránit vodní zdroje se tudíž jasným způsobem berou v potaz v navrhovaném postupu nového nařízení.
Z tohoto důvodu, i když Komise bere v úvahu poznámky, které byly na toto téma učiněny, by nemohla přijmout pozměňovací návrhy, které se vztahují k systému schvalování založeném na principu pásem.



Jak jsem už zmiňoval, je tu více než 250 pozměňovacích návrhů a málo času na jejich detailní analýzu.
Chápu, že máme odlišné názory, a vážím si toho, že způsob práce a jednání nám dává možnost najít společné zájmy.
člen Komise - Příloha - Stanovisko Komise
Zpráva paní Klaßové
Komise může přijmout pozměňovací návrhy č. 2, 3, 6, 17, 26, 49, 52, 53, 60, 61, 66, 68, 76, 94, 95, 97, 103, 105, 106, 107, 108, 109, 111, 115 a 117.
Komise může zcela nebo zčásti přijmout pozměňovací návrhy č. 4, 7, 8, 9, 10, 11, 12, 13, 14, 15, 18, 19, 20, 21, 24, 25, 27, 31, 33, 34, 35, 36, 38, 39, 42, 43, 44, 45, 47, 48, 50, 51, 54, 56, 59, 62, 63, 64, 65, 67, 70, 71, 74, 75, 78, 79, 80, 81, 82, 83, 85, 87, 90, 92, 93, 100, 101, 110, 112, 113, 114, 116, 118, 119, 122, 126, 128, 129, 130, 131, 133, 134, 135, 136, 137, 140, 141, 142, 143, 144, 145, 146, 147, 148, 149, 150, 151, 152, 153, 154, 155, 156, 160, 163, 164 a 165.
Komise nemůže přijmout pozměňovací návrhy č. 1, 5, 16, 22, 23, 28, 29, 30, 32, 37, 40, 41, 46, 55, 57, 58, 69, 72, 73, 77, 84, 86, 88, 89, 91, 96, 98, 99, 102, 104, 120, 121, 123, 124, 125, 127, 132, 138, 139, 157, 158, 159, 161 a 162.
Komise odkládá svoje stanovisko k pozměňovacímu návrhu č. 166.
Zpráva paní Breyerové
Komise může přijmout, nebo přijmout po přeformulování, pozměňovací návrhy č. 9, 11, 20, 22, 26, 29, 31, 32, 33, 36, 41, 43, 45, 49, 51, 56, 57, 64, 67, 75, 78, 79, 82, 84, 92, 93, 96, 102,107, 112, 114, 119, 124, 130, 131, 140, 145, 153, 155, 156, 157, 159, 160, 167, 170, 181, 184, 190, 195, 196, 197, 201, 203, 206, 212, 213, 215, 217, 220, 254, 258, 274, 282, 283, 286 a 301.
Komise může přijmout pozměňovací návrhy č. 4, 5, 6, 7, 10, 14, 18, 19, 21, 24, 25, 27, 34, 39, 46, 50, 53, 54, 59, 61, 62, 63, 66, 76, 77, 80, 87, 89, 94, 95, 98, 99, 100, 108, 109, 115, 116, 121, 122, 123, 133, 134, 136, 149, 163, 169, 175, 176, 177, 180, 183, 188, 189, 193, 199, 209, 218, 225, 233, 243, 244, 248, 251, 252, 268, 279, 284, 290, 296, 297, 300, 302 a 305, zcela nebo zčásti.
Komise nemůže přijmout pozměňovací návrhy č. 1, 2, 3, 8, 12, 13, 15, 16, 17, 23, 28, 30, 35, 37, 38, 40, 42, 44, 47, 48, 52, 55, 58, 60, 65, 68, 69, 70, 71, 72, 73, 74, 81, 83, 85, 86, 88, 90, 91, 97, 101, 103, 104, 105, 106, 110, 111, 113, 117, 118, 120, 125, 126, 127, 128, 129, 132, 135, 137, 138, 139, 141, 142, 143, 144, 146, 147, 148, 150, 151, 152, 154, 158, 161, 162, 164, 165, 166, 168, 171, 172, 173, 174, 178, 179, 182, 185, 186, 187, 191, 192, 194, 198, 200, 202, 204, 205, 207, 208, 210, 211, 214, 216, 219, 221, 222, 223, 224, 226, 227, 228, 229, 230, 231, 232, 234, 235, 236, 237, 238, 239, 240, 241, 242, 245, 246, 247, 249, 250, 253, 255, 256, 257, 259, 260, 261, 262, 263, 264, 265, 266, 267, 269, 270, 271, 272, 273, 275, 276, 277, 278, 280, 281, 285, 287, 288, 289, 291, 292, 293, 294, 295, 298, 299, 303, 304 a 306.
písemně. - Pesticidy patří mezi nejnebezpečnější chemické látky, neboť jejich cílem je zabíjet a naše životní prostředí a potraviny jsou jejich vlivu záměrně vystavovány.
Ve skutečnosti asi jen 1 % pesticidů zasáhne svůj cíl.
Proto při přípravě právních předpisů o používání a povolení pesticidů musíme mít na zřeteli, jaký je v této záležitosti zájem různých zúčastněných stran.
V zájmu zemědělců je mít vysokou úrodu a kvalitní produkty při nízkých nákladech.
Kdyby mohli tohoto cíle dosáhnout s menším množstvím pesticidů, mohli by ušetřit výdaje a poskytovat zdravější produkty.
V zájmu obyvatel je mít k dispozici bezpečné, levné produkty a pitnou vodu bez přítomnosti pesticidů.
Proto je používání menšího množství a bezpečnějších pesticidů téměř v zájmu každého.
Pokud chceme dosáhnout významného snížení používání pesticidů v Evropě, potřebujeme efektivní vnitrostátní plány pro jejich redukci, které budou zaměřeny na místní podmínky a využití lokálních možností.
písemně. -
Jsem zastánkyní klíčové myšlenky této zprávy, protože rozšiřuje současný stav právních předpisů zabývajících se přípravky na ochranu rostlin způsobem, který by měl poskytnout spotřebitelům větší důvěru v konzumované potraviny a dále poskytnout těm, kteří jsou v přímém kontaktu s těmito prostředky, jako například výrobci, zemědělci a dodavatelé, jasnější směrnice vztahující se k používání pesticidů, a tedy ve všeobecnosti zaručit bezpečnou výrobu zemědělských produktů v rámci EU.
Avšak je třeba zdůraznit, že rozšíření právních předpisů v této oblasti bude efektivní, jen když budou existovat dostatečné kontroly a monitorování na úrovni členských států.
V současnosti se zdá, že i když máme určité kontroly ke zjištění přítomnosti zůstatků pesticidů v potravinových výrobcích, nemusí to stačit k dostatečnému ujištění konzumentů těchto výrobků.
Je potřeba učinit určité kroky k tomu, aby byla prostřednictvím efektivního monitorování uplatněna opatření, která přinesou tyto právní předpisy.
písemně. - (HU) Vážená paní předsedající, dámy a pánové, už několik měsíců důkladně jednáme o tomto legislativním balíku zabývajícím se přípravky na ochranu rostlin.
Dosud jsme prozkoumali velké množství stanovisek a zapracovali jsme je do textu.
Výsledkem tohoto procesu je pracovní verze, kterou máme před sebou a která je, podle mého názoru, v mnohých oblastech kompromisem a splňuje tolik požadavků, kolik jen bylo možné.
Jsou však určité záležitosti, které by neměly být vystaveny žádnému kompromisu.
Když jde o zdraví obyvatel, nesmíme dát přednost ekonomickým zájmům.
Tato část legislativy se netýká konkurenceschopnosti zemědělského odvětví Evropy, ale ochrany zdraví jejích obyvatel.
Vidíme, že současná pravidla jednotlivých členských států se od sebe značně liší.
Moje země uplatňuje jedny z nejpřísnějších.
Zatímco my ve Štrasburku diskutujeme o tom, zda mají být ochranné zóny v blízkosti vodních toků široké 5 nebo 10 metrů, v Maďarsku jsou už desetiletí vymezeny 50metrové, na některých místech dokonce 500metrové ochranné zóny.
Navíc, i když naši zemědělci používají 15krát menší množství přípravků na ochranu rostlin, než je běžně používáno v Holandsku, sklady intervenčních zásob, pokud ještě existovaly, praskaly ve švech díky kukuřici z Maďarska.
Žádám své kolegy poslance, aby po zohlednění všech těchto skutečností podpořili v zítřejších volbách zavedení přísných kritérií k omezení používání pesticidů.
Na základě kompromisního návrhu znění textu by se to vztahovalo jen na 29 chemických látek z více než 600 substancí.
Není to příliš vysoká cena za to, abychom zajistili, že potvrzené karcinogenní a toxické směsi zůstanou mimo náš jídelní lístek.
I když v důsledku specifik jednotlivých zemí mezi námi existují rozdíly, myslím si, že se v této věci při hlasování shodneme.
Hlasujme tedy tak, abychom si k prostřenému stolu mohli sednout s klidným svědomím.
písemně. - (SK) Podobně jako léky pro člověka, pesticidy jsou oprávněně považována za léčiva pro rostliny v boji proti chorobám, škůdcům i proti plevelu.
Samozřejmě musí být používány podle stanovených pravidel.
Při nesprávné aplikaci vedou k selhání organismu v podobě onkologických onemocnění.
Vážení kolegové, k tomuto důležitému tématu musíme zachovat přístup založený na vědecké analýze a zbytečně nepodlehnout hysterii kolem pesticidů rozpoutané v Evropském parlamentu.
Potravinová soběstačnost Evropy se snižuje a to vede ke stále větší závislosti zemědělsko-potravinářského průmyslu na dodávkách ze světových trhů.
Musíme si být vědomi, že nedostatek potravin by způsobil zvýšení jejich cen.
Některé pozměňovací návrhy Výboru pro životní prostředí, veřejné zdraví a bezpečnost potravin ke směrnici 91/414/EHS a k rámcové směrnici o udržitelném používání pesticidů pokládám po mé konzultaci s odborníky za nepoužitelné.
Tyto nové prvky nás odsouvají stranou od principu vědecky podložených právních předpisů, které jsou cílené a proporcionální.
Uvědomuji si, že potřebujeme harmonizaci evropských právních předpisů zabývajících se pesticidy, jejímž výsledkem musí být bezpečné potraviny.
Nesmíme však zemědělcům zabránit používat takové nástroje, které potřebují pro naplnění potřeb při výrobě bezpečných, výživných a dostupných potravin.
Zprávy paní Christy Klaßové a paní Hiltrudy Breyerové tak, jak byly schváleny ve Výboru pro životní prostředí, veřejné zdraví a bezpečnost potravin, nemohu podpořit.
Hlasovat pro tyto zprávy budu jen v případě, že budou schváleny pozměňovací návrhy naší politické skupiny PPE-DE.
Změna článku 173 jednacího řádu EP o doslovných zápisech (rozprava)
Následuje zpráva, kterou připravil pan kolega Richarda Corbett jménem Výboru pro ústavní záležitosti, o změně článku 173 jednacího řádu EP o doslovných zápisech.
zpravodaj. - Vážená paní předsedající, jménem Výboru pro ústavní záležitosti navrhuji, aby se změnil způsob, jakým v tomto Parlamentu uchováváme záznam z našich jednání.
Všichni známe doslovné zápisy, které dostaneme druhý den po jednání a v nichž jsou všechny příspěvky řečníků v jejich rodném jazyce.
Tak to zůstane i nadále.
Zápis toho, co původně každý řekl ve svém jazyce, zůstane nezměněn.
Návrh Výboru pro ústavní záležitosti se týká změny způsobu, jakým uchováváme vícejazyčný zápis našich jednání.
Namísto postupného překládání jednání a několikaměsíčního čekání na kompletní přeložené záznamy v písemné formě v každém jazyce navrhujeme přechod na systém, v němž budou rozpravy uchovávány v elektronické podobě a každý občan k nim bude mít prostřednictvím internetu přístup hned druhý den a uvidí vizuální záznam jednání spolu se zvukovým záznamem pro jednotlivé jazyky převzatý z tlumočnických kabin.
Jde o živější způsob přístupu k jednáním, než poskytuje samotný text.
Záznam bude k dispozici hned, a ne až po několika měsících.
Musím se přiznat, že já sám jsem byl vůči tomuto návrhu původně skeptický.
Vždy jsem byl přesvědčen, že neodmyslitelnou součástí existence Parlamentu je uchovávat na papíře zápis všeho, co na jeho půdě zaznělo, a vše archivovat, aby to zůstalo lidem v průběhu mnoha následujících let k nahlédnutí.
Avšak po vyslechnutí a zvážení argumentů zastávám názor, že můžeme zachovat vícejazyčný přístup, i když nový způsobem.
Problémem starého systému je to, že překlady nás stojí nejen mnoho peněz, ale i to, což je důležitější, že jsou dostupné až po několika měsících.
V současnosti je dáváme na internet, kde jsou dostupné v elektronické podobě.
Už nebývají uveřejněny v Úředním věstníku.
Kvůli časovému zpoždění je prohlíží, vyhledává nebo používá jen málo lidí.
S novým systémem uchování jednání prostřednictvím, řekněme, "televize na webu", budou dostupné hned druhý den, kdy jsou ještě politicky aktuální a lidé se o ně zajímají.
Obávali jsme se také, že historici, kteří mají z různých důvodů snahu nahlédnout do rozprav Parlamentu dávno poté, co jsme na ně už my sami zapomněli, by mohli být znepokojeni tím, že už nebudeme mít písemnou tiskovou verzi, ale jen tu vizuální vícejazyčnou.
Obrátili jsme se na různá sdružení historiků a jiných odborníků a k mému překvapení odpověděli, že i pro ně by bylo o mnoho zajímavější mít k dispozici živý záznam než jen přeložený vytištěný text.
Sledování rozpravy na obrazovce přenáší i atmosféru dané rozpravy.
Je možné pozorovat řeč těla hovořícího řečníka a zjistit o mnoho více než ze suchého textu.
Nicméně naše zpráva navrhuje i množství bezpečnostních opatření.
Za prvé, mnohojazyčné doslovné zápisy, které dostáváme druhý den, budou existovat i nadále.
Jako doposud budou všechny příspěvky uváděny v jejich původním znění.
Za druhé, poslanec tohoto Parlamentu bude mít zaručené právo vyžádat si překlad, když ho bude potřebovat pro svoji politickou činnost.
Překlad příspěvku musí být poslanci, který o něj požádá, rychle k dispozici.
Za třetí předpokládáme, že kancelář může požádat o písemný překlad obzvlášť důležitého jednání, který pak bude vydán v písemné formě v každém jazyce.
Začtvrté, pokud jsou k dispozici verze v dalších jazycích, neboť už byly přeloženy (například pro potřeby formálního zasedání, na němž má projev hlava státu a jsou poskytnuty formální překlady), ty budou taktéž umístěny na webové stránce Parlamentu.
Když budou k dispozici překlady v jiných jazycích, použijeme je.
Na závěr žádáme kancelář, aby zvážila technologické pokroky a zhodnotila, zda by v budoucnosti nemohly poskytnout základní myšlenku o tom, co v rozpravě zaznělo, například počítačově vyhotovené překlady.
Na závěr chci říci, že jde o nestranný návrh, který má více výhod než nevýhod.
Nejde jen o finanční náklady, ale i o to, abychom byli moderním parlamentem a zprostředkovali naše jednání mnohem rychleji a mnohem užitečnějším způsobem.
jménem skupiny PPE-DE. - (DE) Vážená paní předsedající, v naší skupině máme svobodu hlasování, a tak nejsem oprávněn hovořit za všechny své kolegy.
Opět se zabýváme základní otázkou, zda je parlamentní služba hodna peněz, nebo zda musíme na základě naléhavého požadavku na snížení nákladů utáhnout opasek.
Dovolte mi, abych hned v úvodu řekl, že i já považuji novou koncepci videoprezentace za dobrý nápad, který bychom neměli smést ze stolu.
Ti, kteří by chtěli mít bezprostřední dojem z naší parlamentní činnosti, aby tuto možnost měli a to je správné a vhodné.
Podle mého názoru to však není postačující, protože archivace písemných záznamů je celkem jednoduše nezbytná služba.
Dovolte mi vyzdvihnout čtyři důvody.
Za prvé, ve všech parlamentech na světě jsou jejich plenární zasedání dostupná v písemné formě a archivují se, aby lidé mohli na základě porovnání těchto záznamů zjistit, o čem se v daném parlamentu jednalo.
Za druhé, videozáznam zprostředkuje živý a velmi zajímavý dojem, ale také víme, že hektická povaha jednání často způsobí, že máme méně kvalitní verbální tlumočení, než bychom potřebovali.
Víme to z našich vnitřních jednání s tzv. "útvarem pro předkládání návrhů".
Dokonce sami budujeme "útvar pro předkládání návrhů" s cílem zajistit, aby formulace návrhů na projednání a oficiální dokumenty byly úplně správné.
Pokud fungujeme na bázi vícejazyčnosti, musíme pro to vynaložit velké úsilí.
Se stejnou důsledností chceme nadále přistupovat i k zápisům jednání.
Za třetí, odborníci, kteří vyjádřili svůj názor k této problematice, si nemuseli být celkem vědomi důsledků, protože přesto, že získáme živý záznam, navrhovanému přístupu do značné míry chybí kritičnost.
Kromě toho je o mnoho jednodušší analyzovat plenární zasedání, když hledající zadá nějaký termín, například "pesticidy" nebo "CO2", a je nasměrován přímo k příslušné rozpravě.
Zdá se, že toto není realizovatelné při videozáznamech.
V krátkosti, věřím, že archivování písemných záznamů stojí za vynaložené náklady, a jsem pro to, aby písemné archivování doplňovalo videozáznamy.
jménem skupiny PSE. - (EL) Vážená paní předsedající, dámy a pánové, myslím si, stejně jako to řekl už zpravodaj, pan Corbett, že z politického hlediska má problém, o kterém dnes jednáme, dva stejně důležité cíle.
Na jedné straně stojí technické otázky, jak bychom v rámci možností techniky mohli realizovat překlady a šetřit finanční zdroje.
Na druhé straně je otázka zabezpečení největší možné míry různorodosti názorů, vícejazyčnosti a transparentnosti v činnosti Parlamentu.
Tady musím zdůraznit, že jazyk hraje velmi důležitou úlohu v rámci politického seskupení, jakým je to naše, v němž jsou zastoupeny mnohé etnické a politické skupiny.
Jazyk totiž není jen prostředkem komunikace, ale je - a vždy byl a nechť ještě dlouho zůstane - nositelem kultury, vyjádřením myšlenek.
Nesmíme dovolit, aby technická stránka znemožnila diskusi o rovnosti a pokrytí všech témat, která jsou předmětem jednání ve všech jazycích, a v úplné rovnosti.
Dovolte, abych poukázal na fakt, že tu máme další praktickou otázku: jak bychom mohli dosáhnout takového pokrytí šetrným způsobem?
Vyvstávají různé problémy.
Prvním je ubývání psaného slova, skutečnost, která už byla označena jako důležitá.
Já si myslím, že v politice by mělo být zachováno psané slovo.
Druhý problém, který bychom měli vzít v úvahu, je trvalý zápis činnosti našeho Parlamentu.
Na závěr, když mi paní předsedající dovolí dokončit svůj příspěvek: jak můžeme okamžitě zpřístupnit práci našeho Parlamentu veřejnosti, která myslím nemá vždy k dispozici internet?
jménem skupiny ALDE. - Vážená paní předsedající, pan Friedrich a já jsme předložili na projednání určité pozměňovací návrhy, které neusilují o výměnu starých postupů za nové, ale hledají způsob, jak doplnit staré novými.
Zdá se nám velmi nespravedlivé ukončit zvyk vydávání psaného textu, který je tu 50 let, hned jak se nový členský stát dostane do Parlamentu, a myslím si, že je nezbytné pro historiky i pro účely výzkumu, abychom v této dosavadní praxi pokračovali.
Psané slovo je primární zdroj a musí být zachováno pro důslednost, transparentnost a jednoduchost výzkumu v době, kdy se snažíme o prosazení studia Evropského parlamentu.
Jako instituce bychom vůči sobě měli prokázat určitou úctu a zachovat dosavadní postup natrvalo.
jménem skupiny UEN. - (PL) Vážená paní předsedající, iniciativa Komise o změnu článku 173 jednacího řádu Evropského parlamentu mě nutí k opětovnému přemýšlení o Evropské unii.
Pro koho tu vlastně Unie je?
Je tu pro ideologii, nebo pro lidi?
Pokud má pomáhat lidem, proč je potom navrhováno něco, co je proti jejich zájmu?
Co vlastně chceme před lidmi skrýt?
Ano, skrýt.
Říkám to proto, že zájem omezit přístup k informacím ve vlastním jazyce by znamenal právě to.
Proč se porušují základní práva občana a lidé jsou diskriminováni na základě data, kdy se přidali k Evropské unii, nebo pro počet obyvatel jejich země?
Co mají společného zásada vzájemné úcty, demokracie a pokus o násilné vtažení do situace, kdy obyvatelé starých členských států EU dostávají od Evropské unie materiály včetně písemných v jejich mateřském jazyce, zatímco obyvatelé nových členských států jsou odkázáni na internetové stránky, aby si vyslechli záznamy jednání?
Zároveň se nevěnuje pozornost skutečnosti, že v nových členských státech je mnoho lidí, kteří si nemohou dovolit mít internet doma.
To se týká milionů lidí, opakuji, milionů lidí, kterým bychom odepřeli informace.
Omlouvání navrženého rozhodnutí z hlediska nákladů zní jako žert.
Znamená to, že si můžeme dovolit utrácet stovky milionů eur za nadbytečnou administrativu a na udržování chodu dvou, ba až tří budov tohoto Parlamentu, ale nemůžeme si dovolit informovat lidi, plátce daní, o tom, jak Unie používá jejich peníze a jaké jsou její plány?
Dámy a pánové, pokud máme nějakou úctu vůči sobě samým a vůči jiným lidem, je tu jen jedno řešení bez machinací.
Plníme nařízení článku 96 jednacího řádu, které říká: "Parlament zabezpečí co nejvyšší míru transparentnosti své činnosti."
jménem skupiny Verts/ALE. - (DE) Vážená paní předsedající, doba a opět i tento Parlament musí bojovat s laxními přístupem k demokracii v Evropské radě.
To může vést k situaci, že bez jakýchkoli konzultací přibude v Parlamentu jedno křeslo a hned poté někteří jednoduše hovoří o 750 plus jedna a myslí si, že jsou na té správné straně zákona.
Naplňuje mě obavou myšlenka, že tento postoj zde v Parlamentu zakořeňuje a vede k tomu, že někteří poslanci se snaží postavit nejtriviálnější pragmatické úvahy před nejzákladnější zásady.
Na první pohled to vypadá jednoduše.
Jednací řád nás zavazuje k nejvyšší míře transparentnosti v naší činnosti - a to nikoli k žádné staré interpretaci transparentnosti, ani k jisté formě transparentnosti zakalené pragmatismem nebo kalkulacemi o finančních výhodách, ale k nejvyšší míře transparentnosti.
Audiovizuální prezentace neodpovídá této charakteristice.
Audiovizuální prezentace může být použita k účelům propagandy nebo může poskytnout rychlý zdroj informací, avšak nenabízí seriózní analýzu slov, která zazněla v tomto Parlamentu, diskusí a rozprav, které se tu odehrávají.
O tom není pochyb.
Vícejazyčnost je hlavní zásadou Parlamentu a parlamentní jednání tvoří jádro naší činnosti.
Kontakt s lidmi je naší nejdůležitější povinností.
Když tomuto problému věnujeme jen krátké zamyšlení, nemůžeme popřít, že parlament, který se vyčlení od všech ostatních parlamentů na světě tím, že už dál nebude archivovat zápisy jednání, ztratí velkou část své parlamentní identity.
Se zřetelem na finanční faktor chci říci, že by bylo velmi lehké snížit náklady pomocí přepisu tlumočení z jednání namísto toho, že se budou znovu překládat.
Mohlo by to také odrážet rušnou atmosféru jednání a reprodukovat ho způsobem, jakým skutečně proběhlo a jakým jsme mu my porozuměli.
jménem skupiny IND/DEM. - Vážená paní předsedající, tento Parlament je jako babylonská věž, alegorie habsburské říše, která byla plná patolízalů.
Snahou Evropské unie je vybudovat mezinárodní říši založenou na sjednoceném přesvědčení federalistů, liberálů, kosmopolitů a patolízalských humanistických myslitelů.
Babylonská věž však byla nápadem bláznů.
Její konečné selhání se připisuje lingvistickým rozdílům nebo tomu, co se v Evropské unii nazývá "vícejazyčnost".
Zdá se, že zpráva pana kolegy Corbetta zpochybňuje efektivitu komunikace národů Evropy.
Nápad pana Corbetta vypracovat Evropu jako vícejazyčný dokument je jako čekání na Godota a znamená stagnaci v komunikaci.
Tato zpráva chce odvrátit pozornost od skutečného problému.
Pro komunikaci a vzájemné pochopení potřebujeme dialog, a ne monolog.
Jediným nástrojem k dosažení tohoto cíle je překlad do všech dvaceti dvou úředních jazyků.
Jinak směřujeme ke komunikačnímu chaosu.
Můj pozměňovací návrh č. 2 by měl být zahrnut do této zprávy proto, že například překlady mých příspěvků do polštiny někdy zprostředkují jen 50 % z toho, co jsem skutečně řekl.
Naléhavě bych chtěl požádat všechny poslance, aby hlasovali pro pozměňovací návrhy, které podporují zachování překladů do všech 22 jazyků, a pro zamítnutí pozměňovacího návrhu č. 1, který vypracoval pan Corbett a který byl uveden na seznamu hlasování jako pozměňovací návrh předložený výborem.
zpravodaj. - Vážená paní předsedající, zdá se, že pan Podkański naznačuje, že Výbor pro ústavní záležitosti jednal v rozporu s jednacím řádem.
Jednací řád vyžaduje, aby se s každým jazykem zacházelo rovnocenně, a to, co výbor navrhuje, je jednoduše to, abychom místo písemných doslovných překladů měli v každém jazyce audiovizuální překlad.
V tomto návrhu nejde o žádnou diskriminaci.
Je to zkrátka otázka toho, zda máme písemný záznam nebo audiovizuální záznam.
V obou případech se musí se všemi jazyky zacházet rovnocenně.
Rozprava je ukončena.
Hlasování se uskuteční ve středu, 24. října.
Písemná prohlášení (článek 142)
písemně. - Všichni dobře víme, že zpráva pana Corbetta o jednacím řádu, která se týká doslovných zápisů, je citlivým tématem.
Chceme, aby byla všechna prohlášení přeložena do všech jazyků, nebo stačí audiovizuální záznam ve všech jazycích, který bude na internetu přístupný ihned?
Nebudu opakovat argumenty, které přednesl pan Corbett, jenž má v této záležitosti moji podporu.
Chtěl bych jen zdůraznit, že jsme v srdci vícejazyčnosti.
Otázka zní: jak nejlépe podpoříme tuto podstatnou zásadu Unie?
Jsou dvě možnosti, buď budeme nadále utrácet 10 milionů eur ročně za překlady, které prakticky nikdo nečte, nebo použijeme stejné množství peněz na důležitější a naléhavější překlady vyhotovené v krátké době.
Já pochopitelně zastávám tu druhou možnost.
Z toho důvodu podporuji přístup pana Corbetta.
Strategie Společenství na snižování emisí CO2 z osobních automobilů a lehkých užitkových vozidel (rozprava)
Dalším příspěvkem je zpráva, kterou připravil Chris Davies jménem Výboru pro životní prostředí, veřejné zdraví a bezpečnost potravin, s názvem Strategie Společenství na snižování emisí CO2 z osobních automobilů a lehkých užitkových vozidel.
zpravodaj. - Vážená paní předsedající, dovolte mi, abych začal s obviňující otázkou na pana komisaře.
Někteří z nás za poslední rok opakovaně poukazovali na fakt, že výrobci aut neplní požadavky, které obsahuje dobrovolná dohoda o snižování emisí.
Proč tedy přibližně pět let, odkdy nám to je jasné, před sebou stále ještě nemáme právní předpisy, které by od výrobců požadovaly plnění dohodnutých cílů? Vždyť přece s každým měsícem opoždění je těžší dosáhnout ambice, které byly původně splnitelné.
Toto tvoří rámec dnešní rozpravy.
Průměrné množství emisí z nových aut je v současnosti o trochu menší než 160 g CO2 na kilometr, což daleko zaostává za požadovaným cílem 140 g do roku 2008.
Proto není žádným překvapením, že poslanci požadují potrestání výrobců aut za porušování svých závazků.
Avšak faktem je, že výrobci aut neporušili zákon, a i když si velmi přejeme, aby to bylo jinak, úroveň emisí je taková, jaká je.
Komise oznámila, že se chce přidržet střednědobého cíle, když v rámci dobrovolné dohody určila 120 g do roku 2012, v níž se ale hovoří, že 10 g z tohoto množství má být dosaženo pomocí doplňkových opatření.
Já to nazývám politickým přikrášlováním: zamlžila se srozumitelnost cíle a někteří výrobci aut byli povzbuzeni k tomu, aby si mysleli, že mohou používat biopaliva, a tak se vyhnout výrazným změnám v návrhu.
Vzhledem k současné situaci, kdy se průměrné emise za poslední dobu snížily o méně než 1 g za rok, je otázkou, zda je ještě stále cíl a harmonogram vypracovaný Komisí přiměřený.
Komise proto navrhuje, aby se limit urychleně změnil na 5 g ročně.
Správně, toho se dá dosáhnout a existuje na to i způsob. Avšak kolik by to stálo?
Snížení emisí se musí stát prioritou pro výrobce aut, ale musí to být uskutečněno při nejnižších možných výdajích.
To znamená vymezit automobilovému průmyslu specifické cíle a dát mu dostatečný čas k uskutečnění změn.
Tato vylepšení mohou způsobit nárůst cen nových automobilů, potom však nižší množství emisí a zlepšené využívání paliva přinese těm, kteří si tato auta koupí, úsporu peněz v průběhu jejich používání.
To znamená, že můžeme udělat něco dobrého pro životní prostředí, pro uživatele i pro budoucnost automobilové výroby.
V tomto Parlamentu probíhá diskuse o tom, zda by měli ochránci životního prostředí v předběžné legislativní zprávě tohoto druhu nabádat Komisi, aby byla neústupná, nebo zda bychom se spíš měli snažit být realističtí v rámcových opatřeních, která by se nakonec skutečně mohla nejvíc přiblížit konečnému znění.
Proto žádám Parlament, aby se odklonil od názoru Komise a doporučil, aby se cíl pro průměrné množství emisí z nových aut neurčoval na rok 2012, ale až 2015, a měl by být 125 g, kterých bude třeba dosáhnout výlučně prostřednictvím technických prostředků.
Podpořme všemi způsoby používání doplňkových opatření ke snížení emisí, ale skutečně jen jako doplněk, a ne jako náhradu za tato technická zlepšení.
Pro ty poslance, kteří říkají, že to není dostatečné, mi dovolte připomenout, že příští měsíc budeme hlasovat o zprávě CARS 21 a v ní je doporučení na 135 g do roku 2015.
Můžeme skončit tak, že budeme tento měsíc hlasovat pro něco a následující měsíc pro něco jiného.
Když se mi podaří přispět ke sjednocení názorů Výboru pro průmysl, výzkum a energetiku a Výbor pro životní prostředí, veřejné zdraví a bezpečnost potravin, věřím, že to posílí stanovisko a vliv Parlamentu.
Jsem přesvědčen, že výrobci automobilů by měli mít přesně dané cíle bez jakékoli možnosti mezi nimi kličkovat.
Tato zpráva důrazně žádá, aby nesplnění požadavků provázely přísné finanční pokuty.
Navrhuji interní obchodní mechanismus, který výrobcům poskytne maximální míru flexibility a bude stimulovat výrobu vozidel s nízkými emisemi.
Každopádně však záleží na systému penalizování a očekávám, že právě ten prověří rozhodnutí Komise.
Stejně důležitá je potřeba zavést dlouhodobé cíle pro snížení emisí pod 100 g do roku 2020.
Nepochybuji o tom, že v dostatečné době a při bezpodmínečném nařízení budou výrobci schopni v průběhu následujících 13 let snížit emise téměř o 40 %.
Na závěr mi dovolte, abych se zmínil o způsobu, jakým je vedena reklama na auta.
Výrobci vždy tvrdí, že reagují na požadavky zákazníků, ale já tomu nevěřím.
Myslím si, že oni formují požadavky klientů.
Studie ukázaly, že převážná většina reklam propaguje auta na základě jejich síly, velikosti a rychlosti.
Automobilový průmysl by měl vytvořit dobrovolný kodex působení v rámci reklamy, ale na dobrovolných kodexech jsme si už spálili prsty a ke každému takovému opatření by se mělo přistupovat s jistou dávkou nedůvěry.
Je na čase, aby reklamy poskytovaly konzumentům více podrobností o úspoře paliva a o produkci emisí prodávaných vozidel.
Tato informace by měla být zřetelná, a ne zašifrovaná v poznámce v zápatí.
Musíme povzbudit výrobce aut, aby si konkurovali v tom, nakolik jsou jejich auta bezpečná, stylová a šetrná k životnímu prostředí.
Dovolte mi ukončit svůj příspěvek následujícími poznámkami.
Evropské automobilové společnosti vyrábějí kvalitní vozidla.
Technická odbornost samotných společností si z velké části zaslouží obdiv, avšak tyto společnosti už příliš dlouho ignorují skutečnost, že jejich produkty přispívají k hrozbě změny klimatu.
V zájmu naší planety a pro dobro automobilového průmyslu, který musí zůstat na úrovni špičkových světových technologií, jsou teď na řadě zákonodárci, aby ho přísně vedli zelenějším směrem.
člen Komise. - (EL) Vážená paní předsedající, silniční doprava spolu s dalšími oblastmi hospodářství musí přispět k úsilí o snížení emisí CO2 ve snaze dosáhnout cílů, které stanovuje Kjótský protokol, a našich závazků do roku 2020 a dále.
Silniční doprava je v rámci EU druhým největším zdrojem emisí skleníkových plynů.
Jen samotná osobní auta odpovídají za 12 % z celkového množství emisí v EU.
Je důležité poznamenat, že zatímco v období mezi roky 1990 a 2005 se celkové množství emisí všech dvaceti sedmi členských států EU snížilo o 8 %, emise ze silniční dopravy za stejné období vzrostly o 25 %.
Na tomto místě bych měl připomenout, že od roku 1995 Komise určila za cíl 120 gramů, s čímž byl automobilový průmysl obeznámen.
Dovolte mi též připomenout, že existovala dobrovolná dohoda zaměřená na snížení emisí CO2, která uváděla 140 gramů na kilogram do roku 2008.
Komise si uvědomila, že automobilové společnosti tohoto cíle nedosáhnou, a přiznali to i samotní představitelé automobilového průmyslu.
Přirozeným důsledkem bylo opětovné přehodnocení strategie Společenství na snižování emisí CO2 z nových osobních automobilů, které v únoru minulého roku vypracovala Evropská komise s povinnými právními předpisy založenými na integrovaném přístupu, jejímž prostřednictvím by se měl splnit evropský cíl snížení emisí z nových aut na 120 g do roku 2012.
Pokud se věnujeme problému emisí CO2 produkovaných auty, je třeba, abychom přispěli i k očekávanému posílení energetické stability v rámci EU prostřednictvím snížení naší závislosti na dovážených fosilních palivech.
To bude spontánně vést ke snížení nákladů na pohonné hmoty.
Vážená paní předsedající, jsem rád, že mohu poznamenat, že vaše zpráva schvaluje naši iniciativu předložením právního rámce pro snížení emisí CO2 produkovaných auty, a děkuji zpravodaji, panu Daviesovi, za jeho práci, stejně jako paní Harmsové z Výboru pro průmysl, výzkum a energetiku a panu Bulfonovi z Výboru pro vnitřní trh a ochranu spotřebitelů za jejich podněty k tomuto tématu.
Správa klade ambiciózní cíle pro snížení CO2 a zdůrazňuje potřebu většího a dlouhodobějšího postupu.
V současnosti je pro nás výzvou transformovat tuto politickou podporu do praktické činnosti.
Návrh zprávy obsahuje různě důležité oblasti působení, já bych se rád vyjádřil ke dvěma z nich.
Za prvé, vaše zpráva poukazuje na opodstatněný požadavek, aby automobilový průmysl měl dostatek času na plynulé přizpůsobení se novým legislativním opatřením.
Jak jsem už zmínil, na této strategii snížení emisí se začalo pracovat v roce 1995.
Na výstavě Frankfurt Motor Show, která se uskutečnila minulý měsíc, se jasně prokázalo, že evropský automobilový průmysl výrazně odpověděl na výzvu našeho návrhu.
Výrobci aut dokázali za krátkou dobu navrhnout finančně dostupná technická řešení, která výrazně šetří palivo.
Jsem si úplně jistý, že prostřednictvím naší přepracované strategie a bezprostředním právním rámcem poskytneme výrobcům aut stejné podmínky hospodářské soutěže.
Konkurence se v budoucnosti nebude zakládat výlučně na velikosti nebo kapacitě motoru, motivací se stane ekologické provedení aut.
První výsledky v tomto směru můžeme pozorovat už nyní.
V současnosti, kdy cena nafty dosahuje rekordních hodnot, nesmíme promarnit příležitost k zavedení ambiciózních cílů snížení emisí CO2 v rámci evropského automobilového průmyslu.
Bude to silný podnět pro inovaci a obnovu, a také to umožní větší vývoz do nově vznikajících zemí, kde je velký zájem o automobily s vysokou účinností paliva.
Za druhé, vaše zpráva poukazuje na potřebu zohlednit v připravovaných právních předpisech určité důležité parametry, jakými jsou činitele determinované sociálním vlivem a dostupné ceny pro zákazníky.
Samozřejmě, důležité je spravedlivé zacházení se všemi zúčastněnými stranami.
Chci zdůraznit, že naší opravdovou snahou je předložit takový návrh právních předpisů, který bude zohledňovat všechny výrobce automobilů, a tak se vyhnout jakékoli neomluvitelné deformaci konkurenční soutěže.
Celková cílová hodnota se rozdělí mezi výrobce aut udržitelným a sociálně spravedlivým způsobem.
Integrovaný přístup, který navrhujeme, pomůže danému sektoru v přípravách na budoucí výzvy a vyloučí nespravedlivé zatížení určitých podniků nebo tohoto odvětví jako celku.
Tato předběžná stanoviska uzavírají můj příspěvek.
Děkuji za pozornost.
navrhovatelka stanoviska Výboru pro průmysl, výzkum a energetiku. - (DE) Vážená paní předsedající, pane komisaři, dovolte mi, abych panu Daviesovi řekla, že bychom si měli připomenout, proč vlastně diskutujeme o striktních závazných limitech emisí.
Důvodem je fakt, že automobilový průmysl vědomě a úmyslně nesplnil cíle dobrovolné dohody, kterou s Evropskou komisí uzavřel před více než 10 lety.
Jak víme, v současné situaci se neocitáme kvůli smůle nebo nepředvídatelnému zvratu událostí, ale kvůli rozhodnutí nejvyššího managementu výrobních skupin.
Z toho důvodu svým způsobem žasnu nad jasným poselstvím, které jste, pane Daviesi, poskytl prostřednictvím těchto pozměňovacích návrhů, jež jsem viděla dnes poprvé, i když už možná existovaly déle. I přes to, o čem se rozhodlo ve Výboru pro životní prostředí, už nemáte další zájem vyvíjet tlak na inovační potenciál a inovační sílu automobilového průmyslu v Evropě.
Podle mého názoru můžeme dosáhnout evropských cílů týkajících se klimatu jen prostřednictvím přísných limitů, které byly původně navrženy Komisí.
Také si myslím, a vy, pane Dimasi, jste tento bod adresoval správně, že nebudeme schopni zajistit zásoby pohonných hmot pro potřeby naší dopravy, pokud bez otálení nezabezpečíme, aby měla auta účinnější spotřebu paliva. Nemůžeme jen tak stát a dívat se, jak se na našich cestách i nadále plýtvá cennou ropou, která se tak těžko získává.
Třetí bod, kterému Výbor pro průmysl, požádaný o stanovisko, přikládá velký význam, je potřeba z dlouhodobého hlediska zabezpečit implementaci vědomostí a schopností strojních inženýrů a vývojářů v automobilovém průmyslu a to, aby tito kvalitní odborníci nadále nebyli zatlačováni do ústraní chybným přístupem managementu.
Jsem pevně přesvědčena, že brzy budou na trhu jen výkonná, ekologicky šetrná, cenově dostupná a zároveň stylová auta, avšak ti, kteří dnes zlehčují požadavky na inovace prostřednictvím zavedení velmi benevolentních časových limitů pro dosažení cílů snížení emisí, pane Daviesi, budou nést zodpovědnost, pokud se evropský automobilový průmysl stane z dlouhodobého hlediska neschopný konkurence a pokud zaměstnanci výrobních podniků v Evropě přijdou o práci.
Nemusím snad připomínat, že globální automobilový trh se změní k nepoznání za předpokladu, že přijmeme zásadní výchozí body naší politiky a politiky OSN v oblasti klimatických podmínek, a že ti, kteří se nyní zasazují o zbrzdění tohoto procesu snižování limitů emisí skleníkových plynů, budou potom nést zodpovědnost, jestliže automobilový průmysl v Evropě špatně skončí, a také za situaci, kdy my sami nebudeme dále brát politiku v oblasti klimatických podmínek vážně.
navrhovatel stanoviska Výboru pro vnitřní trh a ochranu spotřebitelů. - (DE) Vážená paní předsedající, považuji auto za univerzální dopravní prostředek a uznávám přínos automobilového průmyslu k prosperitě obyvatel Evropy.
Avšak neuznávám auto jako modlu.
Z toho důvodu je pro mě nepochopitelné, že výrobci chtějí navrhovat auta, která dokážou jezdit rychlostí vyšší než 200 kilometrů za hodinu.
Všechny důkazy změn klimatu poukazují na nezbytnost vyrábět efektivní a ekologicky šetrná auta.
Navíc má Evropa morální povinnost dát dobrý příklad rychle rostoucímu počtu nově vznikajících trhů.
Určitě zůstane na výběru spotřebitelů, kteří rozhodnou, jakými auty budou jezdit v následujících letech.
Z toho důvodu jsem ve Výboru pro vnitřní trh a ochranu spotřebitelů obhajoval transparentní a srozumitelné informace o emisních hodnotách vozidel.
Vyzývám Komisi, aby tuto zprávu brala jako výchozí bod pro přípravu ambiciózního legislativního návrhu a aby jednala rychle.
jménem skupiny PPE-DE. - Vážená paní předsedající, úplně na začátku bych skutečně velmi rád poděkoval panu Daviesovi za práci, kterou odvedl v této zprávě, a za jeho obzvlášť konstruktivní spolupráci.
Jsem rád, že jménem své skupiny mohu podpořit cíl, který už pan Davies načrtl a jímž je 125 g do roku 2015.
Jde o cíl, který je, podle mého názoru, z ekologického hlediska nezvykle ambiciózní a zároveň dosažitelný. Evropský automobilový průmysl zaměstnává statisíce lidí a my musíme zajistit, aby takto úspěšný zůstal i nadále.
Jsem si jist, že evropské automobilky budou pokračovat ve výrobě co nejekologičtějších automobilů, a tyto nové cíle, které jsou (a na to nesmíme zapomínat) nepřísnější na světě, jim v budoucnosti pomohou vyrábět ještě ekologičtější auta.
V této rozpravě ale samozřejmě chybí propojení s požadavky zákazníků.
Musíme zajistit, aby spotřebitelé požadovali čistější, ekologičtější automobily, a v tomto bodě musí sehrávat důležitou úlohu samotné členské státy prostřednictvím svých daňových systémů, což je plným právem v jejich kompetencích.
Ty mohou významně ovlivnit požadavky zákazníků zavedením korektních schémat zdaňování, která budou zohledňovat ekologickou přijatelnost.
Podle mého názoru je třeba, aby ke snižování CO2 přispěla i všechna příbuzná odvětví: ropné společnosti, výrobci biopaliv, výrobci pneumatik a všichni, kteří mohou přispět a pomoci v naplňování našich ambiciózních cílů.
I já jsem podal k projednání určité pozměňovací návrhy s cílem snížit požadavky na tvůrce reklam, které pan Davies zahrnul do své zprávy a které já považuji za velmi normativní.
Myslím si, že jsou ve značném nepoměru vůči danému problému, a jsem si jistý, že když dáme výrobcům automobilů a reklam dostatečnou příležitost, mohou oni sami přijít s dobrovolným kodexem, který bude stejně efektivní.
Spolu s panem Daviesem jsme předložil k projednání pozměňovací návrh, aby byl uznán příspěvek výrobců s nižšími náklady, kteří nemají obrovský sortiment produktů, a byly i s nimi zprůměrovány požadavky na emise.
Doufám, že je Komise zohlední při tvorbě legislativy.
jménem skupiny PSE. - (FR) Dámy a pánové, vážená paní předsedající, pane komisaři, jak všichni víme, jde o velmi naléhavou záležitost.
Al Gore, který začal bít na poplach, byl odměněn Nobelovou cenou, a nyní je čas pro Evropskou unii, abychom přestali hovořit a začali jednat, protože nejde o nový problém.
Existovala dobrovolná smlouva, v níž se výrobci automobilů zavázali, že emise v průměru dosáhnou 140 g CO2 na kilometr do roku 2008, ale tuto smlouvu nedodrželi.
Ráda bych připomněla, že samotný Evropský parlament upravil cíl na 120 g do roku 2005 nebo nejpozději do roku 2010.
V současnosti je neomluvitelné ustupovat od těchto cílů.
Takže právě potřebujeme ambiciózní, jednoznačná a závazná nařízení a na to je potřeba stanovit cíle ve dvou etapách.
Za prvé, z krátkodobého hlediska, potřebujeme cíl určující pro nová auta 120 g CO2 a snížení o 10 g, kterého bude dosaženo pomocí doplňkových opatření.
Musíme jednat svižně, a proto podporuji ve Výboru pro životní prostředí hlasování pro dosažení cíle v roce 2012 se závaznými kroky do roku 2009, aby do roku 2012 byl tento cíl splněn pro všechna vozidla.
Co se týče druhé úrovně, jsme přesvědčeni, že je nezbytné určit cíle 95 g pro rok 2020 a 70 g pro rok 2025, s přechodným posledním termínem v roce 2016, abychom se ujistili, že jsme na správné cestě.
Podporuji ambiciózní plán připravený Výborem pro životní prostředí, protože si myslíme, že úspěch spočívá v určení jasných standardů a v naší konfrontaci s technologickými nedostatky, které musíme překlenout, abychom vyhověli závazkům Kjótského protokolu.
Ano, samozřejmě, bude to nákladné a bude se muset jednat o cenách nových vozidel.
První věc, kterou si musíme uvědomit, je, že ne všechna auta a ne všichni výrobci dosáhli v rámci dobrovolné smlouvy stejné účinnosti paliv.
Ano, musíme upřednostňovat malá auta před velkými a potřebujeme přijít s daňovými opatřeními, novými postupy a v některých případech i zákazy, abychom v rozvinutých oblastech zabránili velkým vozidlům včetně 4x4, která denně produkují obrovská množství CO2, ve znečisťování našich měst.
Tato otázka je obzvlášť důležitá, protože čím větší auta automobilky vyrobí, tím jsou větší jejich marže.
My proto musíme nastavit trh tak, aby výrobci menších, méně znečisťujících vozidel mohli dosáhnout větších zisků, než jaké mají ti, kteří vyrábějí velká a silná znečisťující auta, přičemž očekáváme, že Komise spolu s určením standardů navrhne i strategie, abychom se posunuli tímto směrem.
Poslední bod, na který bych chtěla upozornit, je, že se musíme zbavit zavádějící reklamy a vyzdvihnout důležitost vhodných informací pro ty, kteří si vozidla kupují, aby si dokázali najít cestu přes minové pole.
Z tohoto důvodu moje skupina předložila k projednání pozměňovací návrh, který požaduje systém označování všech aut písmeny A-G odpovídající účinnosti paliv, aby se všichni kupující mohli aktivně rozhodnout ve prospěch životního prostředí.
jménem skupiny ALDE. - (DE) Vážená paní předsedající, když se začne hovořit o emisích CO2, velmi rychle obrátíme svoji pozornost na auta jednoduše proto, že cesta ke špatnému svědomí člověka vede přes jeho auto.
Z toho důvodu paní Harmsová, Zelení a mnoho ekologických organizací obzvlášť intenzivně hovoří o autech.
Jsme konfrontováni s nedodržením dobrovolné dohody, o kterém není pochyb, a proto potřebujeme nařízení.
Nemáme žádnou jinou možnost.
Paní Harmsová, to, s čím jste přišla a prezentovala nám o dobrovolném závazku, který byl úmyslně a strategicky zmařen automobilovým průmyslem, se mi zdá přitažené za vlasy.
Dovolte mi, abych vám připomněl, že trh netvoří jen dodavatelé výrobků, ale i ti, kteří výrobky požadují.
I my sami přispíváme k vytváření poptávky, a zkrátka, když se necháme odvézt domů, používáme právě ta auta, která nesplňují cíle, k nimž se zavázaly automobilové společnosti.
Uvítal bych iniciativu Zelených.
Pokud jsou vaše záměry čestné, zajistěte prosím na příští rok, aby se pro Parlament objednala malá auta, která splňují dobrovolné cíle pro budoucí rok.
V připravovaných právních předpisech je celkem nezbytné, aby se požadovaná snížení podrobila analýze nákladů a výnosů.
Sternova zpráva, kterou jste vy, paní Harmsová a Zelení, rádi citovali, počítá s 13 možnými opatřeními ke snížení CO2 a ta, která se zaměřují na skupinu nejdražších aut, jsou ve skutečnosti nejméně efektivní.
Každý, kdo prosazuje politické požadavky na striktní emisní limity a auta s efektivnějším využitím paliva, si musí uvědomit, že vývojový a výrobní cyklus v automobilovém průmyslu trvá pět až sedm let.
Hazardujeme se zaměstnaností lidí tím, že si tuto skutečnost nepřipouštíme, paní Harmsová, a ne tím, že s ní počítáme.
Jsem rád, že pan zpravodaj tento fakt zohlednil, když řekl, že by bylo nerealistické stanovit jakékoli konečné termíny do roku 2015.
Zítra bude Parlament hlasovat ve prospěch jedné z možností, které byly podány k projednání, a je důležité říci, že ať to dopadne jakkoli, ať bude určen kterýkoli rok a kterákoli průměrná hodnota, v každém případě bude náš systém přísnější a ambicióznější než kterýkoli jiný ve světě.
To bychom měli mít stále na zřeteli.
Pro automobilový průmysl existuje velmi zřetelná dělicí čára mezi odměnou a trestem a nejdůležitější je, abychom si v konečném důsledku dali pozor na to, zda skutečně vyvážíme nejlepší výrobky, a ne snad náš průmysl.
jménem skupiny Verts/ALE. - Vážená paní předsedající, myslím že je správná chvíle seznámit okolní svět s tím, o čem je tato Callanan-Daviesova zpráva.
Takže co to je?
Je to opoždění činnosti z roku 2012 na rok 2015.
Vypočítali jsme vliv CO2: 125 g v roce 2015 je horší situace než 130 g v roku 2012.
Druhou část zprávy tvoří výjimky pro výrobce s nižšími náklady.
To je 300 000 aut ročně, což není "nízký náklad".
Myslím si, že to, o čem hlasujeme tento víkend, tedy iniciativa pana Daviese, pochází od klimatického hrdiny zelených liberálů, který se stal zrádcem klimatických podmínek.
Je to skutečně fascinující: namísto využití středolevé většiny tohoto Parlamentu za 120 g v roce 2012 se přidává ke zpátečnickým konzervativcům, aby automobilový průmysl v Evropě získal čas - to skutečně není cesta vpřed.
jménem skupiny GUE/NGL. - (NL) Vážená paní předsedající, po dobu několika minulých měsíců jsem se spolu s mými kolegy poslanci setkala s mnohými zástupci motorového průmyslu.
Nemyslím si, že by existovala nějaká jiná zpráva, pro kterou by se tolik lobovalo.
Průmysl použil každý možný argument, aby zabránil opatřením pro snížení emisí CO2, nebo aby je za každou cenu posunul na později.
Zdá se, že mnohé mé kolegy poslance včetně zpravodaje přesvědčili, i když Výbor pro životní prostředí, veřejné zdraví a bezpečnost potravin si naštěstí zůstal vědom své úlohy.
Dovolte, abych se vyjádřila jasně: automobilový průmysl je plně zodpovědný za tento návrh Komise.
Snahy o dohodu v rámci dobrovolných závazků byly celkem neúspěšné.
Zdá se, že efektivní jsou jen povinné standardy.
Stížnosti na to, že všechno se musí udělat tak rychle, považuji za celkem pokrytecké, protože průmysl už roky věděl o tom, že k takový krokům určitě dojde.
Teď se musíme starat o životní prostředí drastickými opatřeními.
Musíme to udělat pro nás i pro budoucí generace.
Z toho důvodu naléhavě žádám, abychom hlasovali proti pozměňovacímu návrhu č. 42, který předložili pánové Callanan a Davies.
Tento pozměňovací návrh zvyšuje maximální množství CO2 a oddaluje dohodnutý termín z roku 2012 na rok 2015.
Tím upřednostňuje komerční zájmy před životním prostředím, což v žádném případě nesmíme dovolit.
Co se nám to snaží pan Davies udělat?
Vážená paní předsedající, jménem svých kolegů z Výboru pro vnitřní trh a ochranu spotřebitelů bych rád poděkoval panu Daviesovi za způsob, jakým k tomuto problému přistupoval, obzvlášť za jeho ochotu poslouchat a také za množství inovačních přístupů, které vidíme v jeho zprávě.
Chci poděkovat i našemu zpravodaji, panu Bulfonovi, a panu Daviesovi za zapracování mnoha našich návrhů do jeho zprávy.
Dnes jsme si vyposlechli mnoho diskusí o tom, že automobilovému průmyslu chybějí cíle, a o tom, jak se pohneme kupředu.
Já bych však rád zopakoval to, co řekl pan komisař, a použiji přitom slovo "incentiva".
Tento program a naplnění programu, který připravil pan Davies, si bude vyžadovat miliardy a miliardy eur investovaných do nových výrobků a následně přiškrtí zdroje ve strojírenství a vývoji produktů.
(námitky)
Vidím, že moji kolegové z řad Zelených už kroutí hlavami; zdá se, že si myslí, že existuje technologie, která dokáže ze dne na den změnit základy průmyslu požadovaným směrem.
Toto je celkem nerealistický postoj - odkud tato investice přijde?
Ze zisků automobilových společností.
Tyto zisky musíme zachovat pro to, aby mohly být znovu investovány.
Takový požadavek bude největší změnou a zvratem, jaký jsme kdy viděli v hlavním odvětví průmyslu.
Pokusme se na to pamatovat.
Zkusme udělat i něco jiného než tu jen sedět a klást nereálné požadavky.
To je praktický přístup.
Ale, kolegové, dovolte, abych vám připomněl - a odmítám akceptovat toto jakési kokrhání -, že já vůbec nelobuji za automobilový průmysl.
Dlouho jsem podával argumenty pro to, že potřebujeme zavést ambiciózní cíle.
Poprvé se blížíme k legislativnímu přístupu.
Ale vy byste měli též poslouchat.
Dovolte mi také zdůraznit další bod.
Myšlenka doplňkových opatření a jiných věcí, o kterých tu hovoříme, představuje úplnou změnu ve způsobu přístupu lidí k dopravě a automobilům.
Tato nová vozidla přijdou na trh o mnoho později.
Avšak doplňková opatření, o kterých hovoříme, tj. zákaznická opatření, informace pro zákazníky, jsou skutečnými pohnutkami, které musíme zavést.
Paní předsedající, omluvte mě, že jsem hovořil déle, ale věřím, že uznáte, že můj příspěvek celkem zbytečně přerušili někteří kolegové.
(DE) Vážená paní předsedající, pane komisaři, tato zpráva, kterou Chris Davies vypracoval na základě iniciativy Výboru pro životní prostředí, by měla Komisi signalizovat, že Evropský parlament bere naše emise CO2 vážně.
Když vidím předložené pozměňovací návrhy, žasnu nad nimi.
Chtěl bych zdůraznit tři body, na které bychom měli myslet.
Za prvé, od 1. ledna 2012 nesmějí nová auta v Evropě vypouštět více než 120 g CO2 na kilometr.
S tímto datem a emisním limitem bychom si neměli zahrávat.
V roce 1998 se automobilový průmysl dobrovolně zavázal ke snížení úrovní emisí CO2 z nových vozidel.
Vzhledem k nové zprávě o pokračujícím nárůstu změn klimatu nevidím žádný důvod k tomu, abychom zasahovali do konečných termínů a horních hranic limitů.
Za druhé, připravovaná legislativa musí jasně říci, že emise CO2 se mají snížit u všech aut.
Velká auta k tomu přispějí více, ale stejně i malá auta musí přispět k tomu, abychom do roku 2012 dosáhli 120 gramů.
Třetím bodem mého příspěvku je, že auta musí zůstat pro lidi finančně dostupná.
V tom souhlasím s předcházejícím řečníkem.
Pocházím z převážně venkovské oblasti, kde jsou lidé na autech závislí, neboť je vozí do zaměstnání.
Z toho důvodu musí připravované právní předpisy představovat vyvážený akt, který uvede v soulad potřeby životního prostředí s ekonomickými potřebami.
K čemu nám budou přísné emisní limity, když si lidé nebudou moci dále dovolit nová auta a budou jezdit ve svých dosluhujících vozidlech?
Na obnovu vozového parku osobních automobilů na evropských cestách potřebujeme osm a půl roku a na to bychom při přijímání nových právních předpisů neměli zapomínat.
Připravované právní předpisy o emisích CO2 z osobních automobilů by se měly řídit potřebou zaručit jak lepší ochranu ovzduší, tak i cenově dostupné používání automobilů.
(HU) Děkuji Vám, pane předsedající.
Dámy a pánové, mohl bych začít starým vtipem: Mám jednu dobrou a jednu špatnou zprávu, kterou si chcete slyšet jako první?
Začnu tou dobrou: Evropská unie svádí boj se změnami klimatu. Všech 27 států EU v současnosti dělá více než kdokoli jiný na světě s cílem zastavit postupování změn klimatu.
A teď ta špatná zpráva: pokud mají tisíce vědců z celého světa pravdu, potom i toto naše snažení je příliš malé.
Co bychom tedy měli dělat?
Odpověď vylučuje jakékoli pochybnosti: potřebujeme změnu paradigmatu.
Je chvályhodné, že zpráva pana Daviese poukazuje na množství důležitých detailů.
Velmi se však mýlí každý, kdo si myslí, že jsme už něco vyřešili snížením emisí oxidu uhličitého ze stále narůstajícího počtu vozidel na 120 nebo 95 gramů.
Podle mého názoru můžeme a musíme hlasovat pro tuto zprávu a zároveň musíme přinutit automobilové společnosti, aby vyráběly menší auta s úspornějšími motory.
Ale u toho nesmíme skončit.
Evropská unie se musí jednoznačně zasadit o změnu technologií v dopravě.
Je třeba využít všechny dostupné prostředky k šíření výzkumu, vývoje a inovací v této oblasti a musíme přestat jakýmkoli způsobem podporovat tradiční technologie.
Členské státy si musí navzájem propůjčit nejlepší řešení, aby poskytly výrobcům a zákazníkům právní, ekonomické a jiné stimuly.
Navíc, co se týče této problematiky, nevěřím, že například biopaliva by se mohla stát konečným řešením této situace, zejména ne současná biopaliva první generace.
Zdá se však, že jsou nezbytným krokem k alternativním palivům, jakými jsou systémy využívající vodíkový a elektrický pohon, a mnohým dalším systémům, které se zatím ve větší míře nevyužívají nebo ještě nebyly vynalezeny.
Zkusme pomoci rozvoji těchto alternativ i v nynějším hlasování a v připravovaných právních předpisech.
Děkuji mnohokrát.
Vážený pane předsedající, nebudu komentovat toto nové spolčování britských liberálních demokratů a konzervativců, jak tu dnes předvedli pánové Callanan a Davies.
Pro liberální demokraty možná jde o nový souboj vedení, protože někteří z jejich nových vedoucích představitelů dokonce mají dvojníky!
To, o čem chci mluvit, je setrvání v ambiciózních cílech.
Nemyslím si, že průmysl mohlo překvapit, když Komise mluvila o roce 2012 jako o konečném termínu nebo o úrovni tohoto cíle, protože samozřejmě víme, že se o nich diskutovalo už mnoho let.
V březnu se vedoucí představitelé EU podepsali pod celkové snížení emisí CO2 o 20 % do roku 2020.
Pokud máme tento cíl splnit, musíme předložit legislativu, která nám v tom pomůže.
Takže jsme doběhli k první překážce a já si nemyslím, že by teď Evropský parlament mohl selhat.
Lidé zvenčí nás pozorují.
Chtějí si být jisti, že to s řešením změn klimatu myslíme vážně.
Samozřejmě musíme spolupracovat s průmyslem, a pan Davies hovoří o trestání průmyslu.
Nikdo nechce průmysl trestat, vždyť jak řekl pan Harbour, automobilový průmysl je hlavním odvětvím v rámci Evropy; je to největší zaměstnavatel a musíme s ním spolupracovat, protože jen jeho prostřednictvím můžeme provést změny, které potřebujeme.
Takže musíme spolupracovat a poslouchat a myslím si, že nadevše potřebujeme dlouhodobý plán, pod který se všichni podepíšeme, aby každý věděl, kam směřujeme, a aby se tam každý pokusil dostat.
Na závěr se chci vyjádřit k označování a reklamě.
Potřebujeme srozumitelný systém, systém označování ekologických aut, kterému porozumí každý zákazník, stejně jako při nákupu bílé techniky každý chápe, jak tyto spotřebiče fungují.
Výrobci bílé techniky, jejichž výrobky měly vysokou spotřebu, v podstatě vypadli z trhu.
To samé musí přijít i v souvislosti s auty a věřím, že dokážeme spolupracovat s průmyslem na vytvoření systému ekologického označování, který bude srozumitelný pro každého.
(ET) Dosud se naše politika v oblasti ovzduší zabývala zejména sektorem energetiky.
Letectví je další oblastí, která bude začleněna do evropského systému obchodování s emisemi.
Pozemní doprava má však největší vliv na změny klimatu a zpráva pana Daviese je velmi vítanou iniciativou.
Automobilový průmysl potřebuje jasné dlouhodobé cíle pro snížení hladiny emisí CO2 ve výfukových plynech a já podporuji přístup pana Daviese, v němž jsou například dlouhodobé limity emisí CO2 předepsány na rok 2020 nebo 2025.
Automobilový průmysl měl už dost času ke snížení hladiny emisí CO2.
Neměli bychom akceptovat pokračující zpoždění, když technologická řešení už existují.
Podobně doufám, že Parlament podpoří pozměňovací návrh, který jsem předložil Výboru pro životní prostředí, veřejné zdraví a bezpečnost potravin, podle něhož má automobilový průmysl snížit emise CO2 z výfukových plynů na 120g/km do roku 2012.
(PL) Vážený pane předsedající, chtěla bych poblahopřát panu zpravodaji k jeho zprávě.
Když se zabýváme problémem strategie Společenství na snižování emisí CO2, měli bychom mít na zřeteli, že v samotné Evropě jsou v automobilovém průmyslu zaměstnány dva miliony lidí a dalších 10 milionů pracovních míst souvisí s tímto odvětvím.
Tento průmysl představuje 3,5 % evropského HDP.
Exportní hodnota je 33,5 miliardy eur a neméně důležité je, že daně z motorových vozidel každoročně přinášejí členským státům 365 miliard eur .
Strategie Společenství na snižování emisí CO2 uspěje jen tehdy, když bude důkladně promyšlená a poskytne výrobcům dostatek času k vývoji výhodných technologických řešení.
Jsem pro zavedení vhodného tranzitního období, protože výrobní cyklus v automobilovém průmyslu je komplexní a vyžaduje si delší čas k přizpůsobení.
Zdá se, že nejlepší termín pro zavedení předpisů je rok 2015 i z toho důvodu, že v tomto roce nabude platnosti i právní předpis Euro 6.
Stejně tak si myslím, že bychom měli zastávat jednotný přístup k emisím CO2.
Výzkumné studie naznačují, že dosažení cíle 120g/km jen pomocí vylepšení v automobilovém průmyslu bude mít za následek zvýšení průměrné ceny automobilů o téměř 3 600 eur, a kvůli tomu se mnohé značky aut stanou pro průměrného obyvatele EU méně dostupné.
Z toho důvodu je v problematice emisí CO2 výlučné zaměření na technologie motorů nejdražším řešením.
Hladiny 120 g bude možné dosáhnout, jen když budou dosažena dodatečná řešení, jakými jsou používání biopaliv ve větší míře než v současnosti, stejně jako doplňková řešení ve vozidlech, v nichž jde například o signály ke změně pohonu nebo o pneumatiky s nízkým odporem.
(NL) Vážený pane předsedající, silniční doprava je hlavním zdrojem znečištění ovzduší.
V roce 2005 doprava, auta i kamiony, vyprodukovala 27 % z celkového množství emisí plynů způsobujících skleníkový efekt.
Pokud chceme bojovat proti změnám klimatu, nesmíme ignorovat automobilový sektor.
Pokud se nic neudělá, emise budou narůstat, ne klesat.
Bohužel, automobilový průmysl selhal v převzetí iniciativy.
Před několika lety se k redukci emisí zavázali samotní výrobci automobilů.
V posledních letech se vyrábějí lepší a bezpečnější auta.
Udělal se už velký pokrok, avšak na spotřebu motoru se bohužel zapomíná.
Cíl, který mluvil o 140 g v roce 2008, nedosáhneme, tedy určitě ne na základě dobrovolnosti.
Právní předpisy bohužel nejsou dostatečné k dosažení účinného využívání paliv.
Právní předpisy musí být nasměrovány k dosažení průměrné úrovně emisí 120 g v roce 2012, a ne v roce 2015.
Potřebný je dlouhodobý cíl 80 g na kilometr, protože na rok 2020 máme předepsán náročný cíl, a to se musí v automobilovém průmyslu také odrazit.
(NL) Vážený pane předsedající, pane komisaři, dámy a pánové, osobní automobily jsou odpovědné za 12 % všech emisí CO2.
To všichni víme.
Je jasné, že hlavně tento sektor se musí snažit o dodržování dohodnutých standardů pro rok 2020.
Je také zřejmé, že musíme být nároční a dát si laťku vysoko.
Jasné je i to, že výrobci automobilů to nebudou schopni udělat sami.
Jednotný přístup je třeba i z toho důvodu, aby nenesli zodpovědnost jen oni.
Proto musí být přijata i doprovodná opatření.
Lepší vzduch, lepší cesty a změna chování řidičů, jinými slovy, zájem nás všech.
Tento sektor si zasluhuje podporu vlády, protože automobilový průmysl zaměstnává přímo nebo nepřímo velké množství lidí.
V první řadě apeluji na vlády jednotlivých zemí, aby co nejdříve upravily svoje daně z motorových vozidel, a tak zákazníci sami přejdou k používání ekologických aut.
Dále apeluji na pana komisaře, Komisi a celou Evropu, aby se zabývali vyhodnocením víceletého rozpočtu 2009 s cílem investovat finanční prostředky do výzkumu v oblasti nových technologií pro auta s nízkou produkcí CO2.
Vím, že jste nedávno zveřejnili ambiciózní program na investování 500 milionů eur do vodíkové technologie.
Samozřejmě, je to úžasné, ale je to jen půl cesty.
Každopádně musíme v krátké době najít řešení nových technologií motorů.
Jsem přesvědčen o tom, že ať už do roku 2012 nebo o trochu později, chytří výrobci aut dosáhnou cíle 120 g o mnoho rychleji, než je naplánováno, a to proto, přičemž nechci být naivní, že si to vyžaduje trh.
V tom smyslu se za posledních několik let úplně změnily okolnosti.
Je proto důležité, abychom schválili kompromisní návrhy pana Callanana týkající se marketingu a reklamy, protože jsou transparentní.
Je to otázka poskytování jasných informací zákazníkům.
člen Komise. - Vážený pane předsedající, chtěl bych začít vyjádřením svého uznání nad kvalitou dnešní rozpravy.
Rád bych komentoval, pokud mi to čas dovolí, tři problémy, které tu zazněly.
S ohledem na náročnost této strategie ji Komise navrhla na základě důkladného prokoumání vlivů.
Analyzovali jsme různé úrovně snížení emisí CO2 z automobilů a zohledňovali jsme jejich měřitelnost, možnost monitorování, a také míru zodpovědnosti.
Na základě toho jsme navrhli jako cíl 120 g CO2 na kilometr prostřednictvím jednotného přístupu.
Sto třiceti gramů dosáhneme pomocí technologie v osobních automobilech a dalších deset bude zabezpečeno díky doplňkovým opatřením včetně cílů na úsporu paliva v případě lehkých užitkových vozidel a rozšíření používání biopaliv.
Tento přístup směřující k dosažení cíle 120 g je, podle nás, nejlepší kombinací možností z hlediska efektivity nákladů, a proto legislativu navrhujeme podle něj.
Za druhé, legislativní rámec pro realizaci jednotného přístupu bude ústředním, avšak ne jediným pilířem vypracované strategie.
Jak jste zdůraznili ve vaší zprávě, hledání způsobů, jak povzbudit zájem zákazníků o úsporná auta, nám umožní výrazně omezit negativní vliv na životní prostředí a také snížit účet za pohonné hmoty v Evropské unii.
V kontextu hodnocení směrnice o označování účinnosti paliv automobilů budeme brát v úvahu doporučení Parlamentu v oblasti informování zákazníka.
Za třetí, Komise souhlasí s tím, že dlouhodobá strategie by měla být nastavena tak, aby výrobci automobilů měli možnost předvídat.
Z toho důvodu na základě posouzení vlivu budeme počítat s potenciálním vývojem až po roce 2012 a s cílem 120 g.
V tomto kontextu Komise vezme v úvahu doporučení Parlamentu, která se vztahují k připravovaným cílům u emisí.
Doufám, že jsme se vyjádřil alespoň k některým z nedůležitějších problémů a věřím, že plénum přijme rezoluci, která bude výrazně podporovat přístup navrhovaný Komisí.
Rozprava je ukončena.
Hlasování se uskuteční ve středu, 24. října.
Konvenční zdroje energie a technologie výroby energie (rozprava)
Následuje zpráva, kterou připravil pan Reul jménem Výboru pro průmysl, výzkum a energetiku, na téma Konvenční zdroje energie a technologie výroby energie [http://www.europarl.eu.int/oeil/FindByProcnum.do?lang=2&procnum=INI/2007/2091" ].
zpravodaj. - (DE) Vážený pane předsedající, pane komisaři, dámy a pánové, protože mám několik minut navíc, dovolte mi, abych úvodem poděkoval Komisi, sekretariátu našeho výboru a ostatním zpravodajům.
Nebyl to lehký úkol a jsem vděčný, že jsme byli schopni objektivně spolupracovat a hledat nejširší možnou společnou cestu, což není vůbec bezproblémová záležitost.
Naše práce se zakládala na třech oznámeních Komise a naším cílem bylo přinést v této zprávě odpovědi v rámci třech oblastí, které byly obsahem těchto oznámení, což se nám podařilo díky převážné většině členů pověřeného výboru.
Výchozím bodem byla všeobecně přijatá zásada, která se opakuje v každé debatě o politice v oblasti energie, konkrétně se jedná o názor sdílený Komisí a Parlamentem o tom, že energetická politika má tří hlavní cíle - konkurenceschopnost, jinými slovy dostupné ceny, ochranu životního prostředí a zajištění dodávek.
Závěr, v němž uvádíme, že řešení spočívá v pokračování vývoje nových a inovaci již existujících energetických technologií, byl jistě nejjednodušší částí, kterou jsme se v této zprávě zabývali.
Technologie je klíčem k úspěchu.
Ve světě, jenž klade stále větší nároky na množství energie, zatímco zásoby fosilních paliv stále ubývají, je nesmírně důležité, abychom investovali do výzkumu a inovací a pokusili se v těchto oblastech o pokrok.
Měli bychom se zaměřit na potenciál zvyšování energetické účinnosti tepelných uhelných elektráren, která je v současné době v průměru 34 %, ale mohla by se pomocí nejmodernější technologie zvýšit na 55 %.
Jestliže se třetina starých elektráren nahradí moderními zařízeními, spotřeba paliva by se mohla snížit o 30 %.
To je jen malý příklad z velkého počtu možností, které nabízejí nové technologie.
Mluvili jsme také o dvou zdrojích energie, které se od sebe dost liší, ale oba mají stejnou pověst v tom, že provokují největší politické spory.
Není pochyb o tom, že podíl fosilních paliv, který představuje 79 % celkové domácí spotřeby paliva v rámci Evropské unie za rok 2004, zůstane v dohledné době stále vysoký.
Ať už to trvá jakkoliv dlouho, je jisté, že se určitě budeme muset v následujícím období zabývat fosilními palivy.
Uhlí je hlavním faktorem, který hraje důležitou roli - jedním z důvodů je samozřejmě fakt, že je to jeden z mála zdrojů energie a zároveň je to největší zdroj energie, který v Evropě máme, ačkoliv se jeho dostupnost v jednotlivých členských státech liší.
To je důležitá výhoda zejména z hlediska zajištění našich dodávek energie.
To znamená - a tady jde o důležitý bod našich diskusí -, že pokud říkáme, že uhlí má budoucnost, jak to popsala Komise, musíme zajistit, aby se ještě prodiskutovaly negativní stránky používání uhlí.
Jedním z takových kritických aspektů jsou emise oxidu uhličitého.
Jednou možností je vyšší efektivita a lepší technologie a druhou možností je vyzkoušet nové technologie pro oddělení CO2 a jeho ukládání pod zemí (jedná se o známou technologii zachycování a ukládání CO2).
Samozřejmě se to snáze řekne, než udělá, avšak existují indicie, že je možné to uskutečnit.
Všeobecně jsme to uznali v této zprávě a zasazujeme se o pokračování vývoje technologie zachycování a ukládání uhlíku, protože se nám tak naskýtá příležitost k zisku z uhlí, které je pro nás v Evropě velmi spolehlivým zdrojem energie.
Z tohoto důvodu jsme také zdůraznili, že si musíme dát pozor na to, aby zachycování CO2 nesnížilo efektivitu výroby, kvůli čemuž by bylo těžké odhadnout, kdy by se dala uplatnit technologie zachycování a ukládání uhlíku.
Především musíme splnit svůj úkol a zformulovat právní předpisy.
Třetí a nejkontroverznější část této zprávy se týká problému atomové energie.
Jaderné elektrárny vyrábějí více než 30 % elektřiny v Evropě a jaderná energie má nepopiratelné výhody, ať už jsou naše názory jakékoliv.
Je zde, je dostupná a velkou měrou přispívá k zajištění dodávek.
Z hlediska snižování emisí CO2 jde o neuvěřitelně zajímavou možnost a já věřím, že by bylo velmi lehkomyslné odsunout tento druh energie stranou a ani o ní neuvažovat.
Ne sice bez těžkostí, ale byli jsme úspěšní v hledání takových formulací, pod které se byla schopna podepsat převážná většina a které tvoří podstatnou a nezbytnou část celé debaty, avšak rozhodnutí o jejich přijetí nebo odmítnutí je záležitostí členských států.
Jde o poměrně důležitý bod a naším záměrem je konkrétně přispět k bezpečnosti zdrojů, což je oblast, za kterou Evropa nese jistou zodpovědnost.
V tomto smyslu je moudré zřídit skupinu na vysoké úrovni pro jadernou bezpečnost a nakládání s odpadem a Evropské fórum pro jadernou energii, protože je jistě správné, jak to postuluje jaderný program Společenství informativní povahy (PINC), abychom posunuli tuto diskusi dále, a když se zabýváme investicemi do nové technologie, neotáčejme se zády k žádnému z možných řešení.
Zkrátka, kombinace energií neznamená prosívání určitých zdrojů energie, ale musíme v něm počítat se všemi zdroji.
Věřím, že budeme zítra schopni přijmout usnesení v takové formě, v jaké ji schválila velká většina výboru.
navrhovatelka stanoviska Výboru pro rozvoj. - (DA) Vážený pane předsedající, odpusťte mi, ale tato zpráva není vůbec dobrá a její pracovní postup má daleko do toho, aby byl dobrý.
Proč Výbor pro průmysl, výzkum a energetiku neposlouchal stanoviska jiných výborů?
Jménem Výboru pro rozvoj bych chtěla vyjádřit politování nad tím, že jsme byli požádáni pouze o stanovisko k emisím oxidu uhličitého.
Naše nejdůležitější kritika je příliš slabá stejně jako energetická účinnost a úspory energie.
Navíc pro rozvojové země jsou vcelku rozhodující úspory energie, prostřednictvím nichž by bylo možné získat množství energie, a existují proto známé a dostupné technologie, které jsou přinejmenším pro rozvojové státy mnohem důležitější než technologie zachycování a ukládání uhlíku.
Obecně se to týká i průmyslově vyspělých zemí.
Navíc, proč stále zapomínáme na ropu?
Vysoké ceny ropy jsou hlavním břemenem pro rozvojové země obzvlášť v rámci dopravního sektoru, kde je ropa dominantní.
Zároveň se zlepšováním palivové účinnosti jsou potřebné i další doprovodné modely.
Pokud mají rozvojové země učinit pokrok, obnovitelné zdroje energie jsou klíčové, a proto je absurdní, že toto téma je ve zprávě sotva zmíněno.
Návrh je strohý a názory Výboru pro rozvoj v něm nebyly žádným způsobem zohledněny.
Proto naléhavě žádám všechny, aby se tím zítra zabývali.
navrhovatel stanoviska Výboru pro životní prostředí, veřejné zdraví a bezpečnost potravin. - (PL) Vážený pane předsedající, souhlasil bych s názorem Herberta Reula v souvislosti s diverzifikací výroby elektřiny, diverzifikací zdrojů a také pokroku v úspoře a používání energie.
Skutečnost, že přírodních zdrojů je stále méně, není pro vědce pracující v oblasti zajišťování dodávek energie ničím novým.
Dlouhé roky pozorovala přední výzkumná centra úroveň využití přírodních zdrojů a uveřejnila alarmující zprávy.
Zjištění, která poskytují tyto zprávy, jednoznačně ukazují, že spoléhání výhradně na konvenční metody výroby energie by mohlo v budoucnu dovést globální ekonomiku do energetické krize.
Ubývání přirozených zdrojů znamená, že Evropa bude muset ve vyšší míře dovážet suroviny ze sousedních zemí, což může postupně přerůst v závislost na dodavatelích.
Už jsme byli svědky negativních důsledků takové politiky v mnohých případech sousedních zemí.
Z tohoto důvodu je jednou z nejdůležitějších výzev, kterým čelí Evropská unie, diverzifikace energetických zdrojů a práce na vytvoření nových technologií na výrobu energie.
Pozitivní opatření v této oblasti přinesou užitek nejen společnosti a hospodářství, ale i životnímu prostředí.
V tomto bodu bych však rád zdůraznil, že ne všechny země budou schopny uskutečnit tuto politiku v krátkém čase.
Je to spojeno s historickými podmínkami, které se odrážejí v energetickém průmyslu, jenž v těchto státech mnohé roky zaostával ve srovnání s energetikou starých členskými států EU.
Z tohoto důvodu bych chtěl z pozice obyvatele takové země poukázat na to, že Polsko nebo jiné státy v tomto geografickém území budou muset, jak jsem již říkal, vynaložit větší snahu v modernizaci energetického sektoru, než země západní Evropy.
Prosím zohledněte tento konkrétní bod.
Když vezmeme v úvahu změny klimatu, EU by se měla více zapojovat do vypracování technologie na těžbu čistého uhlí jako optimálního ekologického řešení zejména v těch zemích, kde je odvětví energetiky z velké části závislé na používání uhlí.
jménem skupiny PPE-DE. - (HU) Děkuji za slovo, pane předsedající.
Pane komisaři, dámy a pánové, zpráva, kterou máme před sebou, netají skutečnost, že existují vážné námitky proti konvenčním formám energie.
Problém, o němž se v současnosti nejvíce v této souvislosti hovoří, jsou změny klimatu.
Fosilní zdroje energie nejen že přispívají ke globálním změnám klimatu, ale kromě toho dělají Evropu závislejší na externích dodavatelích.
Dovolte, abych pro ilustraci tohoto bodu uvedl jeden příklad z Maďarska.
V zemi, jež má nízké zásoby nerostných surovin, představuje plyn 50 % kombinace energií a z toho 80 % se získává z jediného externího zdroje, konkrétně z Ruska.
Takový stupeň závislosti má nejen dalekosáhlé sociální a ekonomické důsledky, ale může do značné míry ovlivňovat mezinárodní vztahy Maďarska.
Zároveň tato a podobná čísla ukazují, že konvenční zdroje energie budou i v následujících desetiletích určitě hrát hlavní roli v dodávkách energie Evropa, a to i tehdy, pokud by se dostaly ke slovu i obnovitelné zdroje energie.
Tvrdit opak by znamenalo strkat hlavu do písku.
Dámy a pánové, je však potřeba vyřešit rozpor mezi nepostradatelností konvenčních zdrojů a riziky, která jsou s nimi spojena.
Věřím, že zpráva pana Reula představuje nezbytný nástroj pro uskutečnění právě tohoto řešení.
Souhlasím se zpravodajem, že Evropská unie se při určování politiky o konvenčních zdrojích energie musí zaměřit na tři základní cíle: zvyšování účinnosti, využívání výzkumného a vývojového potenciálu a snížení závislosti na externích zdrojích.
Nejlepší příklad, který dokumentuje tento poslední bod, je projekt Nabucco; konstrukce tohoto plynového potrubí představuje významný krok vstříc diverzifikaci, a proto je v zájmu Společenství, aby se tento záměr uskutečnil.
Pane předsedající, mnohokrát děkuji.
jménem skupiny PSE. - (PL) Vážený pane předsedající, pane komisaři, energie je zásadním faktorem z hlediska konkurenceschopnosti trhu a kvality života obyvatel EU.
Z toho důvodu musí být podstatnými politickými a ekonomickými cíli účinnost v udržitelné výrobě energie, úspora z hlediska snížení celkového využívaní a také spolehlivost a zajišťování dodávek energie.
Dosažení těchto cílů přispěje k vytvoření bezpečné společnosti.
Nesmíme zapomínat na to, kolik naši občané přímo nebo nepřímo platí za každou jednotku energie.
Kromě jiných činitelů závisí konkurenceschopnost hospodářství členských států EU na lepším využívání zdrojů ve formě fosilních paliv.
To se však uskuteční pouze tehdy, když Komise zaručí, že systém obchodování s emisemi nebude překážet výměně existujících elektráren (například tepelných) za modernější systémy s nižší produkcí emisí CO2.
Polsko od roku 1988 snížilo emise o 32 %, zatímco staré státy EU v průběhu stejného období o mnohem méně.
Současný výpočet množství emisí na jednoho obyvatele Polska je 7 tun za rok a ve starých státech EU je to až dvojnásobně vyšší číslo.
V těchto podmínkách by pro Polsko nebylo správné v následujícím roce drasticky snižovat emise CO2 o dalších 30 %.
Jde o rozhodnutí Komise, které by mělo velmi nepříznivé sociální důsledky.
Moje země se nesmí stát obětí politiky poznamenané klimatickou hysterií.
Je všeobecně známo, že klimatické podmínky se změnily, mění se a budou se měnit i nadále a že budeme muset čelit důsledkům těchto změn, jakými jsou sucha, záplavy a nedostatek pitné vody.
Spravedlnost si však žádá, aby se ve státech EU snížení emisí CO2 počítalo v průměru na osobu.
Důležité je, aby se o emisních nákladech nerozhodlo svévolně jen na základě samotného snižování a na jiných nejasných základech.
Konkurenceschopnost nemůže být funkcí falešných tržních pohnutek a cena energie musí odrážet její skutečné náklady.
Zdálo by se rozumné použít všechny možné metody, které byly testovány na absorpci oxidu uhličitého včetně biologických metod a absorbování metanu.
V současné době by však měly být určitě upřednostněny metody, které zlepšují účinnost přeměny primární energie na jiné formy, založené na pilotním instalování technologií zplyňování a zkapalňování uhlí nebo výrobu vodíku.
Na závěr bych chtěl upřímně poděkovat zpravodaji, panu Reulovi, za plodnou spolupráci při přípravě této zprávy, která prezentuje srozumitelný, vyvážený a dlouhodobý přístup k problémům fosilních paliv a atomové energie.
jménem skupiny UEN. - (PL) Vážený pane předsedající, ve svém příspěvku jménem skupiny Unie za Evropu národů bych rád v rámci této rozpravy o konvenčních zdrojích energie a energetických technologiích poděkoval panu Herbertovi Reulovi za vypracování srozumitelné zprávy na toto téma.
V první řadě, autor zprávy vhodně poukazuje na to, že nejdůležitější záležitostí i z hlediska budoucnosti energie získávané z tradičních paliv je v této oblasti spolupráce zemí Evropské unie.
Za druhé, se zřetelem k tomu, že závislost Evropské unie na dovozu fosilních paliv do roku 2030 vzroste až na 70 % a v případě dovozu ropy to bude až 94 %, je nezbytné maximálně využívat zdroje fosilních paliv, které jsou dostupné v zemích Evropské unie.
Za třetí, uhlí je právě takovým zdrojem, z nějž Německo vlastní až 7 % světových rezerv a Polsko 2 % těchto rezerv.
Je důležité, abychom nezpochybňovali těžbu tohoto paliva a výrobu energie z něho, protože elektřina vyráběná z fosilních paliv je stále o polovinu levnější, než elektřina vyrobená z obnovitelných zdrojů.
Za čtvrté, kvůli ekologickým rizikům, jež souvisí s výrobou elektřiny z uhlí, jsou potřebné společné evropské investice do nových technologií v této oblasti financované ze zdrojů rozpočtu Evropské unie.
A konečně za páté, je potřeba podpořit státy Evropské unie, které investují do jaderné energie.
V tomto směru bych rád zaměřil vaši pozornost na připravovanou dohodu o vybudování moderní atomové elektrárny v Ignaline, kde jde o společný projekt Polska, Litvy, Estonska a Lotyšska.
jménem skupiny Verts/ALE. - (DE) Vážený pane předsedající, pane komisaři, dovolte, abych panu Reulovi připomněla to, co bylo už víceméně řečeno, že Zelení s jeho zprávou nesouhlasí, a já bych se chtěla zaměřit na body, které mě nejvíce znepokojují.
Tyto problémy odrážejí i pozměňující a doplňující návrhy, které jsme předložili k projednání.
Během navrhování této zprávy nebylo možné zaujmout žádné kritické stanovisko k jaderné energii.
Všechny problémy v Evropě související se zánikem kultury bezpečnosti našich jaderných elektráren byly opomenuty, přestože případy v Německu, které se týkaly reaktorů provozovaných společností Vattenfall, jsou skutečně alarmující.
Pozornost nebyla věnována ani problému financování likvidace odpadu a ani hrozbě zneužití jaderného materiálu k výrobě bomb nebo k možným teroristickým účelům.
Musím vám říct, pane Reule, že existuje jedna věc, která mě opravdu přivádí k šílenství, a měla bych o ní hovořit ještě před setkáním v Bratislavě.
Jde o fakt, že na Slovensku nyní, v roce 2007, plánuje italská společnost ENEL dostavět jadernou elektrárnu, kterou navrhl Sovětský svaz ještě před Černobylem.
Stavba začala v Československu začátkem osmdesátých let, přičemž byly dokončeny dvě třetiny stavby.
V současnosti chce ENEL dokončit výstavbu elektrárny bez nového schválení plánu a bez toho, aby se zkontrolovalo, zda jsou plány v souladu s evropskými normami.
Je to ostuda.
Lidé, kteří se podepisují pod cenu jaderné energie, nemají právo přehlížet tuto nehoráznost.
jménem skupiny GUE/NGL. - (FI) Vážený pane předsedající, pane komisaři, ropa je v současnosti dražší kdykoliv předtím.
To ovlivňuje i cenu jiných fosilních paliv.
Cena všech druhů energie stoupá, protože čtyři pětiny celkově spotřebované energie v rámci EU pocházejí z fosilních paliv.
Lidé nejsou připraveni na snížení spotřeby, takže musí nastoupit nové technologie, větší energetická efektivnost, zachycování a uskladňování uhlíku a nové jaderné technologie včetně výzkumu jaderné fúze.
Po hlasování ve správě výboru se sny a touhy o největších alternativách vkládají do technologie zachycování a ukládání uhlíku a do jaderné energetiky.
Neexistuje však záruka, že by se dal zkapalněný oxid uhličitý bezpečně skladovat navždy.
Nezdá se, že by se v rámci dopravní infrastruktury začalo investovat do vodíkových technologií nebo výlučného používání aut na elektrický pohon bez přítomnosti oxidu uhličitého, které vyzdvihuje tato zpráva.
Pro zvládnutí jaderné fúze bude možná potřeba další půlstoletí.
Ať se na to díváme jakkoliv, návrh výboru, který říká, že do roku 2020 by se mělo 20 % energie spotřebované v EU vyrábět z obnovitelných zdrojů paliva, je prostě nespolehlivý.
Nedá se to uskutečnit, nebo alespoň určitě ne s obnovitelnými palivy, která se vyrábějí na vlastním území EU nebo jsou dostupná na území jejích velkých členských států.
Zpráva, o níž zde jednáme, představuje mnohem optimističtější pohled, protože navrhuje, aby se fosilní paliva nadále používala bez omezení a bez jakýchkoliv skutečných alternativ.
Fosilní suroviny se přestanou používat, jen pokud si to vyžádá situace.
Budeme k tomu donuceni, až před rokem 2020 dojdou přirozené zdroje, ale nebude to výsledkem žádné systematické snahy ze strany členských států EU nebo jisté deklarace EU.
Ve skutečnosti nestačí jen vůle, pěkná slova a zbožná přání, ale je potřebná i opravdová činnost, která klade nároky na náš životní styl.
Navíc by se měl znovu zvážit systém určování cen elektřiny, v němž jsou velkoobchodní ceny dány výměnou energie.
Cena se vždy určuje podle získané energie při nejvyšších výrobních nákladech, a i ta už vyrobená se odvozuje od nejvyššího povoleného maxima.
Toto je cena, kterou dostávají všichni výrobci.
Bohužel neexistují záruky, že společnosti vynaloží takto získané velké zisky na výzkum v energetice, protože je to duch doby, v němž žijeme, že svoje výnosy rozdělí ve formě dividend svým akcionářům.
Obchodování s povolenými množstvími emisí je stejně tak spíše způsob na zvýšení zisků společností v oblasti energetiky, než na snížení emisí.
jménem skupiny ITS. - (FR) Vážený pane předsedající, dámy a pánové, zpravodaj má pravdu v tom, že konvenční zdroje energie budou nadále několik desetiletí nezbytné.
Má také pravdu, když vyzývá k diverzifikaci zdrojů energie a zajišťování dodávek v zájmu bezpečnější a ekologicky šetrnější výroby energie a jejímu efektivnějšímu využívání.
Jsme však jaksi skeptičtí vzhledem k argumentům, na základě kterých se naléhá na tato opatření.
Za prvé, uvedené důvody jsou z velké časti opakováním pověry, že změny klimatu mají na svědomí emise oxidu uhličitého, jenž se produkuje činností lidí.
Avšak stále více vědců, ačkoliv nepolemizují o změnách klimatu, protože podnebí se mění stále, zpochybňují pojem globálního oteplování a jeho zavinění oxidem uhličitým a myšlenku, že za tím stojí lidstvo.
Známé technologii zachycování a ukládání uhlíku tato zpráva věnuje velký prostor, ale dlouhodobé hrozby, jakou je například jaderná energie, jsou v ní přehnaně rychlé vyřízeny.
Za druhé, navzdory častým narážkám na to, že členské státy nesou hlavní zodpovědnost za svá rozhodnutí v oblasti energetiky, se zpravodaj neubránil pokusu o jejich navádění jistým směrem.
Považte, jaký prostor věnuje tato zpráva jaderné energii, která zůstává úplně suverénním řešením pro každý členský stát a která nemůže být z hlediska emisí CO2 jediná.
A nakonec, vůbec tu není zmínka o čemkoliv, co přispívá k nadměrnému využívání fosilních paliv.
Podpora mezinárodní výměny zboží na úkor kratších dodavatelských okruhů na vnitrostátní úrovni je na tomto místě v každém případě irelevantní.
O co se Komise léta snažila prostřednictvím své ultraliberální hospodářské politiky a otevřením našeho trhu globální soutěži bez jakékoliv ochrany vlastního hospodářství - ať byly důvody pro to jakékoliv - má z velké části podíl na vzniku problémů, o nichž teď Komise tvrdí, že se musí řešit.
Vážený pane předsedající, v této zprávě je mnoho věcí, které je třeba ocenit.
Samozřejmě, že se rituálně skláním před hysterií změn klimatu i navzdory vzrůstajícím pochybnostem o údajném propojení CO2 s klimatickými podmínkami.
Avšak uznávám i důležitost diverzifikace energetických zdrojů a používání fosilních paliv včetně uhlí v rámci kombinace energií.
Zpráva zdůrazňuje potřebu energetické stability a v tomto kontextu správně poukazuje na nezbytnost energetické účinnosti pro pokračování využívání domácích zdrojů včetně uhlí a jaderné energie, tj. současné využití štěpných reakcí a nezbytný výzkum v oblasti fúze, jenž je velkou nadějí do budoucna.
Nejpozoruhodnějším faktorem v rozpravě o energetice je způsob, jakým si Zelení a jejich sympatizanti lámou hlavu nad emisemi oxidu uhličitého, ale zároveň oponují jedinému hlavnímu proudu v rámci technologií s nízkým obsahem CO2 ve výrobě energie.
Při ceně ropy 90 USD za barel je čas, aby si paní Harmsová uvědomila, že atomová energie je nejlevnější, nejbezpečnější, nejčistší, nejudržitelnější a dostupná technologie výroby v základním pásmu zatížení.
Jak už řekl můj kolega, pan Vidal-Quadras, likvidace jaderného odpadu je jednoduše technický problém, který se už podařilo vyřešit.
(CS) Kolegyně, kolegové, v první řadě bych chtěl ocenit práci zpravodaje, který připravil vyváženou a realistickou zprávu reflektující poslední vývoj.
Zároveň velmi oceňuji tuto iniciativu Parlamentu, jelikož jako jedna z mála zpráv se tato specificky věnuje konvenčním energetickým zdrojům.
Jsem přesvědčen, že v následujících desítkách let budou mít fosilní paliva stále své nezastupitelné místo v energetickém mixu, a proto by jim měla být věnována významná pozornost.
Obnovitelné zdroje jsou sice významné, ale nemohou nahradit konvenční zdroje energií.
Naše úsilí by mělo, podobně jak je zmíněno v této zprávě, směřovat do vývoje nových technologií, jako jsou například ekologické uhelné technologie, které umožní výrobu energie s menším negativním dopadem na životní prostředí.
V době, kdy výrazně vzrůstá spotřeba energií a nedisponujeme technologiemi, které nahradí tyto dosud využívané energetické zdroje, by ale příliš jednostranná orientace na obnovitelné zdroje mohla paradoxně urychlit růst závislosti členských zemí Unie na dovozu energií z ostatních zemí.
Protože energie se stává nejstrategičtější komoditou, mohou být debaty o úplné náhradě klasických zdrojů možná populární nicméně velmi nezodpovědné.
Za vítězství zdravého rozumu považuji, že je v tomto návrhu věnována dostatečná pozornost jaderné energetice.
Jsem přesvědčen, že pokud se má jednat o skutečnou strategii snižování emisí CO2, nesmíme zavrhnout jadernou energetiku, která bezesporu patří mezi nejčistší energetické zdroje.
V úsilí snižovat emise CO2 však nesmíme zůstat osamoceni, ale musíme přesvědčovat ostatní velmoci, aby činily totéž.
Pokud podobná opatření neprovedou země jako Spojené státy, Čína nebo Indie, nebudou mít naše opatření reálný význam v globálním měřítku, protože se budou týkat zhruba jedné sedminy celosvětové produkce CO2.
Na závěr mi dovolte, abych paní Harmsové doporučil nastudovat si rozdíly mezi jadernými reaktory.
Protože reaktor, který vybuchl v Černobylu, a reaktory, které jsou namontovány v České republice, se diametrálně různí.
(FI) Vážený pane předsedající, pane komisaři, zpráva pana Reula podněcuje k otázce, jakým směrem se ubírá Evropa a svět v problematice energií.
Konflikty pokračují.
Jak dlouho je ještě budeme moci mít pod kontrolou?
V současné situaci neexistuje jednoduchá alternativa k energii získané z fosilních paliv, a ani za předpokladu, že bychom udělali všechno, co je v našich silách, ve prospěch mnohem většího šetření energie, než je tomu teď.
Ropa představuje kolem 37 % energie, kterou využíváme, plyn 24 % a uhlí 16 %.
Fosilní paliva tedy představují 77 % z celkového množství naší energie.
Víme, že Mezinárodní energetická agentura předpokládá, že celosvětová spotřeba energie vzroste o více než jedenapůlnásobek.
Očekává se, že spotřeba fosilní energie vzroste ještě více, protože velké rozvojové země jen málo věří větrným elektrárnám.
Rozvojové země mají na svědomí 70 % nárůstu spotřeby energie a z toho jen samotná Čína zodpovídá za 30 %.
Rezervy fosilních paliv tedy docházejí a jsou stále méně časté.
Bude trvat desetiletí, aby se energetický systém změnil.
Čas je neúprosný a jde zde opravdu o závod s časem.
Jestliže nebudeme schopni vyřešit ekologické a energetické problémy, nemůžeme zaručit mír.
Dovolte mi zmínit některé konkrétní aktivity: potřebujeme intenzívní výzkum, vývoj produktů a nových technologií a musíme také změnit své chování.
V Evropě se intenzivní výzkum nekoná i navzdory tomu, že směřujeme k vetší závislosti, vyšším cenám a ke konfliktu.
Právě jsem slyšel, že Spojené státy americké investují pětkrát více financí do výzkumu v oblasti životního prostředí než Unie.
Jak to, že Lisabonská strategie založená na vědomostech funguje takovým způsobem?
Na závěr musím říct, že energie má i svůj sociální rozměr.
Ceny se za poslední roky zvedly o 50 %.
(FR) Vážený pane předsedající, pane komisaři, dámy a pánové, zpráva, kterou připravil pan Reul, je velmi dobrá a důkladná, a já mu k ní gratuluji.
Zaráží mě však, kolik prostoru se v ní věnuje uhlí.
Uhlí je bezpochyby bohatým zdrojem energie.
Je to také nejrozšířenější zdroj fosilní energie na světě.
Já se ale obávám vzestupu jeho dominantní role ve výrobě elektřiny.
Zdá se, že technologie zachycování a ukládání oxidu uhličitého by mohla vyřešit problém skleníkového efektu způsobeného emisemi plynů z tepelných uhelných elektráren, ale musím přiznat, že jsem v tom skeptická.
Tepelné elektrárny využívající uhlí jako palivo existují na celém světě; bude možné do všech z nich zavést systémy na zachycování a uskladňování oxidu uhličitého?
Jak dokážeme zamezit emisím CO2 z takzvaných "čistých" elektráren na uhlí?
Není zde nebezpečí, že protože jsme už měli zkušenost se spalováním dřeva, spalováním uhlí a ropy, možná teď uděláme opět krok zpět k éře spalování uhlí?
Abych svůj příspěvek uzavřela optimističtěji, síla této zprávy podle mého názoru spočívá v návrhu Evropského strategického plánu pro energetické technologie.
Tento plán se musí zabývat potřebnou diverzifikací zdrojů energie do let 2020, 2030, 2050 a musí poukazovat i na důležitost využívání zdrojů na regionální úrovni.
(PL) Vážený pane předsedající, ze všech zdrojů energie, které jsou vyjmenovány v této zprávě, je pouze uhlí (antracit nebo hnědé uhlí) dostupné ve velkém množství na území Evropské unie.
Všeobecně musíme ostatní energetická paliva dovážet.
Požadavky na energii stoupnou zároveň s jejím nárůstem.
V současnosti není jasné, do jaké míry bude úspěšný vývoj výroby energie z obnovitelných zdrojů nebo vodíkových baterií, které ale také potřebují dodávky energie.
Z tohoto důvodu bychom se i navzdory obrovskému úsilí neměli příliš rychle vzdát uhlí jako dostupného zdroje energie.
Neděláme dost pro získání čisté energie z uhlí.
Na zpracování uhlí a zlepšení účinnosti kotlů a generátorů by se měly vynakládat mnohem větší zdroje.
Musíme zajistit zabezpečení dodávek energie a jednou ze součástí je i uhlí, které je dostupné téměř ve všech zemích EU.
Nemůžeme si dovolit pohrdat svým přírodním bohatstvím.
Na závěr bych rád pogratuloval Herbertovi Reulovi a jeho kolegům za výbornou a vyváženou zprávu, kterou plně podporuji.
Vážený pane předsedající, pane komisaři, je dobré vás vidět, jak tu spolu s námi ponocujete.
V Evropě máme obrovský potenciál obnovitelné energie.
Ve Skotsku to známe víc než dobře.
Jak již řekla paní Harmsová, moje skupina vidí v argumentech, které v této zprávě obhajují jadernou energetiku, mnoho problémů.
Ale můj vlastní názor je, že musíme zajistit i výzkum jiných, nejaderných zdrojů elektřiny a výzkum způsobů, které povedou k jejich vylepšování.
V bodu 47 se říká, že zachycování oxidu uhličitého je ve stadiu experimentování, ale je slibné, a my v bodu 47 žádáme Komisi, aby co nejdříve určila jasná politická usměrnění pro rozšíření výzkumu v oblasti technologie zachycování a ukládání uhlíku.
Pane komisaři, rád slyším, že je vaším záměrem toto realizovat.
Je to důležité, protože členské státy, ponechané jen na vlastní prostředky, by s tím samy nepřišly.
Ve Skotsku jsme měli pro elektrárnu v Peterheadu špičkový návrh na vybudování zkušebního zařízení.
Kvůli politické nejistotě, kterou má celkově na svědomí vláda v Londýně, protože ho nepovažovala za prioritu, se projekt přece uskutečňuje, avšak v Kalifornii.
Evropa může v této oblasti pokročit; můžeme mít v celosvětovém měřítku významný vliv díky výzkumnému potenciálu, jenž máme, ale musíme opravdu jednat.
Jsem rád, že tato zpráva obsahuje některé myšlenky, které mohou Komisi posunout vpřed.
(CS) Já bych chtěl říci deset poznámek ke zprávě pana kolegy Reula, kterou pokládám za výbornou, vyváženou, a myslím si, že ji charakterizuje myšlenka Antoina de Saint Exupéryho, který říkal, že "nestačí budoucnost pouze předvídat, ale jde o to ji umožnit".
A v tomto duchu je napsána také tato zpráva.
Jsou v ní vypočteny prakticky všechny konveční zdroje energie, možná jedině abych potěšil kolegy z řad frakce Zelených, bych mohl dodat liščí ohony a ebonitové tyče.
Ale zcela vážně, myslím si, že je postižená celková zákonitost energetického sektoru.
Vlastně už od doby starověku a pravěku, jak ukázaly výzkumy profesora Semjonova z oboru traseologie, platily stejné zákony jako dnes. To znamená, na jedné straně se snažili lidé snížit energetickou náročnost technologií a na druhé straně produkovat více energie.
Myslím si, že dnes je strašně důležité, abychom uměli dobře kombinovat zdroje, abychom dokázali také diverzifikovat importy a abychom zvýšili také váhu našeho jednotného evropského trhu jako určitého mocenského faktoru tak, abychom zajistili stabilitu a spolehlivost dodávek.
Samozřejmě jsou tu ekologická rizika, pan kolega Reul zmiňuje zdroje např. v arktických šelfech, které představují podle některých odhadů až 25 % nových plynových a ropných zdrojů, ale tam je opravdu třeba zvážit rizika pro životní prostředí.
Nepochybně budeme požadovat od Evropské komise, aby také dělala opatření na snížení energetické náročnosti na jednotku produkce hrubého domácího produktu.
A také, abychom vypracovali rozumnou politiku transferu technologií.
(Předsedající řečníka přerušil)
(SK) Dovolte mi poděkovat zpravodaji panu Reulovi za jeho skutečně výbornou zprávu.
Tato zpráva vystihuje situaci v oblasti konvenčních energetických zdrojů a technologií a zároveň komplexně poukazuje na mnoho aspektů jejich dalšího využívání, jak v souvislosti se zajištěním dodávek energie, tak i potřeby neustálého zvyšování emisí.
Vzhledem k neustále stoupající potřebě energií ve světě si Evropská unie nemůže dovolit úplně eliminovat fosilní paliva, která navzdory jejich rychlému ubývání tvoří významný podíl celkové produkce energií.
Navzdory faktu, že Evropská unie v průměru vykazuje relativně vysokou účinnost při produkci energií z těchto konvenčních zdrojů, v některých členských zemích je ještě stále hodně rezerv při uvádění a podpoře nových účinnějších technologií a rozvoje nových účinnějších kooperačních jednotek.
Stejně tak by členské země neměly klást zbytečné překážky novým investicím do využívání fosilních zdrojů využitím nejvyspělejších dostupných technologií.
Další oblastí, kterou chci zdůraznit, je jaderná energetika, která, jak víme, prakticky neemituje CO2 a která, a o tom jsem přesvědčen, dříve či později najde své uplatnění i v členských zemích, které ji zatím odmítají spíše z ideologických než z pragmatických důvodů.
Neustálý vývoj nových technologií, jako jsou reaktory čtvrté generace, a to i v Rusku, paní Harmsová, dává předpoklady jak pro další zvyšování bezpečnosti jejich provozu, tak i pro management bezpečného uskladňování vyhořelého paliva.
Na závěr mi dovolte vyjádřit ocenění práce Komise za evidentní posun k otevřenějšímu a objektivnějšímu pohledu a hodnocení přínosu jaderné energetiky, výsledkem čehož jsou i takové iniciativy jako Evropské jaderné fórum, jehož první zasedání se bude konat v Bratislavě v listopadu tohoto roku, jak zde už bylo také zmíněno.
Evropa už dlouho potřebovala takovou platformu pro permanentní diskusi, jež přispěje k výměně znalostí, informací a názorů.
Ty budou užitečné jak pro odbornou, tak i pro laickou veřejnost, a předpokládám, že i pro Stranu zelených.
(DE) Vážený pane předsedající, chtěl bych se dotknout následujících bodů.
První je ten, v němž jsme, doufám a věřím, všichni pevně sjednoceni, a je jím názor na konvenční zdroje a formy energie a to, že technologie budou i nadále v budoucnosti hrát hlavní roli.
Záměr nahradit všechnu energii energií vyrobenou z alternativních zdrojů je lživý.
Musíme však tradiční technologie udělat ekologicky přijatelnějšími - to je vcelku nezbytné - a musíme také zajistit, aby konvenční technologie byly efektivnější.
Toto jsou názory, které společně sdílíme a z toho hlediska by měla mít zpráva naši silnou podporu.
Situace je pravděpodobně o něco jiná, pokud jde o jadernou technologii.
Musí být vcelku jasně řečeno, bez jakýchkoliv "kdyby" a "ale", že každá země si může zvolit vlastní druh technologie, jinými slovy, může si vybrat jadernou technologii, nebo se může obejít bez této jaderné alternativy.
Další zásada, která by měla být pro nás všechny společná, je upřednostnění bezpečnosti - nemám na mysli pouze zabezpečení při výrobě energie, ale, samozřejmě, také zabezpečení koncové dodávky a nešíření jaderné technologie, která by mohla být využita k vojenským účelům, což je obzvlášť důležité v současné době, kdy stále narůstá význam globálního aspektu.
Byl bych rád, kdyby se zpráva zaměřila ještě cíleněji na tyto problémy.
Nepochybně jsme se jim věnovali už v jiných zprávách a Evropa musí v této oblasti dávat co nejlepší příklad.
Bezpečnost musí být absolutně prvořadá bez ohledu na to, co by se dalo nazvat ideologickým postojem, ať už jsme pro jadernou technologii, nebo proti ní.
Věřím, že v tomto Parlamentu a samozřejmě i v Komisi budeme stále více ostražití, abychom zajistili, že všechny záležitosti týkající se bezpečnosti včetně nerozšiřování zůstanou prioritou, v opačném případě selžeme ve své zodpovědnosti za lidstvo a za mír ve světě.
Věřím, že toto poselství se zítra může prostřednictvím některých pozměňujících a doplňujících návrhů stát ještě srozumitelnějším, než je tomu ve zprávě pana Reula.
(BG) Geopolitické zájmy a hledání kompromisu, jistá úroveň technické vyspělosti a její vliv na hospodářství představují nutné podmínky pro to, abychom dali druhou šanci jaderné energii jako důležité součásti kombinace energií.
Téma zajištění dodávek energie a alternativních řešení ve výrobě energie je velmi důležitá a aktuální ve srovnaní s diskusí o změnách klimatu, jež probíhá na pozadí.
V mé zemi, v Bulharsku, vyrábí jaderná elektrárna Kozloduj 43 % z celkového množství vyrobené elektřiny, čímž přispěla k trvale udržitelnému růstu hospodářství v roce 2006.
Samozřejmě, tyto údaje spadají do období před odstavením třetího a čtvrtého bloku této atomové elektrárny, které se uskutečnilo 31. prosince 2006.
Analýza prokázala, že v následujících desetiletích se spotřeba elektrické energie celkově zdvojnásobí.
V rámci celého světa se buduje 31 reaktorů a další jsou ve fázi schvalování.
Tento dynamický proces dokazuje, že se vyvíjí jistá aktivita na hledání řešení s cílem zdolat výzvy, jimž je vystaveno hospodářství moderní doby, zajisti levnou a ekologicky čistou energii, vyrovnat se se změnami klimatu, dodržovat kvóty pro emise plynů způsobujících skleníkový efekt stanovené Kjótským protokolem, zajistit stabilitu dodávek a snížit naši závislost na dovozu plynu a ropy.
A když ještě zmíním jeden fakt, že v současnosti vyrábějí atomové elektrárny jednu třetinu elektřiny v rámci Evropské unie, potom bych chtěla svůj příspěvek uzavřít tím, že možná právě nastal čas pro obnovu jaderné energetiky.
(CS) Vážení přítomní, je potřeba ocenit, že při pohledu na konvenční zdroje energie zpráva dává prostor pro všechny sektory energetického mixu.
Určitě musíme přidat v efektivitě využití fosilních zdrojů.
Jsem však přesvědčen, že v zájmu udržitelného rozvoje, zachování konkurenceschopnosti v nejširším slova smyslu, a zejména pro skutečnou ochranu životního prostředí a snižování emisí se prostě bez jaderné energie neobejdeme.
Konečně se o ní začíná mluvit bez převahy pocitů a emocí, i když některé předložené pozměňovací návrhy a koneckonců i jednotlivá vystoupení o tom nesvědčí.
Rád proto slyším realistické hlasy z Komise i dalších institucí Unie ohledně potřeby počítat s jadernou energií i nadále.
V řadě zemí je to klíčový zdroj zajišťující tolik skloňovanou energetickou nezávislost i bezpečnost.
Zdá se tedy, že nakonec nedopadneme při honbě za kvótami a procenty nižších emisí tak, jak se u nás říká. Tedy, že "z vaničky nevylijeme se špinavou vodou i dítě".
(ES) Vážený pane předsedající, zpráva, jež vyšla z vlastní iniciativy a o níž budeme zítra hlasovat, je třetí a poslední taková zpráva navržená tímto Parlamentem a uzavírá reakci Parlamentu na sdělení o energetice, jež předložila Komise začátkem tohoto roku.
Náš kolega Herbert Reul odvedl vynikající práci v průběhu jednání na úrovni výboru a vypracoval důsledný logický text, který plně zahrnuje zájmy většiny poslanců Evropského parlamentu.
Fosilní paliva a jaderná energie budou ještě dlouho tvořit podstatnou část kombinace energií a navzdory ambiciózním cílům, které jsme si dali v oblasti obnovitelných zdrojů, užitek z nich nebude ve skutečnosti ještě několik desítek let příliš významný.
Z tohoto důvodu nesmíme polevit ve výzkumných snahách o rozvoj a inovace v oblasti konvenčních zdrojů energie, protože splnění našich závazků v souvislosti se změnami klimatu, zajištění dodávek a konkurenceschopností předpokládá dosažení toho, aby se tyto zdroje staly trvale udržitelnějšími.
Výsledek hlasování výboru byl velmi dobrý a poukázal na pokrok v kontrole zachycování oxidu uhličitého, ve zkvalitnění energetické účinnosti při výrobě elektřiny, ve výhodách, které mohou přinést syntetická paliva pro oblast dopravy, a v konkurenceschopnosti odvětví jaderné energetiky.
Jedna skupina tohoto Parlamentu předložila téměř 40 pozměňujících a doplňujících návrhů k části o jaderné energii, čímž chce změnit všechny objektivní a realistická doporučení pro atomová paliva ve prospěch referencí obnovitelných zdrojů.
Chtěl bych jim připomenout, že o této záležitosti se už hlasovalo na předešlé plenární schůzi, a dovolte mi prosím říci dotyčné skupině, že si může klidně žít ve svém světě mimo realitu, avšak my všichni budeme trpět důsledky toho, jak díky jejich pomatenému nasazení získají jejich argumenty podporu většiny.
Většina poslanců tohoto Parlamentu preferuje práci s fakty a jejich využití pro návrh rozumné politiky, která nevede naši společnost k rozpadu.
(BG) Dovolte mi, abych nejprve a především pogratuloval zpravodaji, panu Reulovi, k jeho objektivní a vyvážené zprávě.
Hlavním rozlišovacím znakem této zprávy je jasný náčrt úlohy konvenčních zdrojů energie, potřeba zvyšovat jejich efektivní využívání pomocí nových technologií s cílem dosáhnout energetické stability Evropské unie v maximálním souladu s cíli trvale udržitelného rozvoje a bojem proti změnám klimatu.
Rád bych podpořil závěr, že vyšší investice do energetických technologií na evropské úrovni a na úrovních jednotlivých států nejen přispějí k dosažení energetických cílů EU, ale také posílí její schopnost vyvážet zařízení na vyšší úrovni z hlediska účinnosti a bezpečnostních standardů.
Rád bych vyňal tu část zprávy, jež se zabývá jadernou energetikou nejen kvůli jejímu vedoucímu postavení ve výrobě energie z konvenčních zdrojů, ale i z hlediska nutnosti toho, aby jaderná energie splňovala nejvyšší standardy jaderné bezpečnosti.
V tomto smyslu je podpora naléhavé žádosti Komise o zavedení společných kritérií posuzování jaderné bezpečnosti v Evropské unii klíčovým aspektem této zprávy.
Rád bych zvlášť zdůraznil skutečnost, že Bulharsko, které má zájem vybudovat novou atomovou elektrárnu, má velký zájem o posílení role Evropské unie v dodržování vysokých standardů jaderné energetiky a ve vytváření příznivých podmínek pro investice do těchto rozsáhlých projektů, jež vyžadují velký finanční, materiální a vědomostní vklad.
Činnost Evropské unie včetně skupiny na vysoké úrovni pro jadernou bezpečnost a nakládání s odpadem a existujícího Jaderného fóra přispěje k objektivnějšímu začlenění jaderné energetiky do politiky EU.
(DE) Vážený pane předsedající, ačkoliv je potřeba schválit opatření pro boj proti změnám klimatu a podporu obnovitelných zdrojů, obzvlášť důležité je, aby se Parlament zabýval i budoucností konvenčních zdrojů energie.
Pan Reul ve své zprávě zdůrazňuje obrovský význam uhlí a jaderné energie pro regionální hospodářství.
V Evropě máme 300 000 pracovních míst jen v samotných uhelných dolech.
Další hospodářskou sílu zajišťují elektrárny a daňové příjmy.
Okolo 60 % elektřiny vyrobené v Evropě se zakládá na používání uhlí nebo jaderné energie.
Samozřejmě musíme zvýšit účinnost a bezpečnost těchto energetických zdrojů.
Stejně tak musíme všemožně hledat způsoby na ochranu životního prostředí prostřednictvím vydávání doplňujících právních předpisů, které se týkají problémů, jakými jsou například emise oxidu uhličitého.
Na druhou stranu, legislativní závit nesmíme utáhnout až tak silně, že uhlí ztratí na mezinárodní úrovni svou konkurenceschopnost.
Faktem je, že obnovitelné zdroje energie nebudou moci narůstat tak rychle, jak bychom si přáli.
Čelíme hrozbě omezení naší nezávislosti v oblasti zahraniční politiky a arbitrážních jednání ze strany našich energetických dodavatelů.
Jediný způsob, jak se této hrozbě v budoucnosti vyhnout, je strategická kombinace energií, do které neodmyslitelně patří i uhlí a jaderná energie.
(ET) Pokud máme dostat změny klimatu pod kontrolu, je důležité snížit emise oxidu uhličitého ze spalování fosilních paliv téměř na nulu.
Avšak, abychom zmírnili a odstranili nežádoucí vlivy změn klimatu, musíme začít jednat hned.
Čistá uhelná technologie se může osvědčit, avšak ve skutečnosti do ní nemůžeme vkládat všechny své naděje.
Evropská unie musí výrazně snížit nynější hladiny emisí plynů, které způsobují skleníkový efekt, a to musí zůstat zásadním úkolem naší politiky v oblasti změn klimatu.
Jsem rád, že dočasný výbor Evropského parlamentu pro změny klimatu nedávno odsouhlasil jasnou linii pro naše jednání na klimatické konferenci, která se bude konat v prosinci na Bali.
Co se týče ekologicky čisté uhelné technologie, v současnosti existující finanční fondy na podporu potřebného výzkumu by se měly jistě zvýšit, protože tato metoda se musí prozkoumat.
V každém případě, nemůžeme strávit desetiletí čekáním výsledky výzkumu bez toho, abychom dělali cokoliv jiného, a proto se teď musíme soustředit na opatření, která je potřeba začít hned realizovat, konkrétně se jedná o snižování emisí CO2, opatření na úsporu energie a všeobecně přechod na obnovitelné zdroje energie.
Hlasování Výboru pro průmysl, výzkum a energetiku vyústilo ve zprávě pana Reula do přílišného zdůrazňování jaderné energie a příliš málo pozornosti v ní bylo věnováno obnovitelným zdrojům energie.
Zcela podporuji pozměňující a doplňující návrhy předložené v tomto Parlamentu, protože pomáhají vyvážit tuto zprávu.
Konkrétně vás vyzývám, abyste podpořili ty pozměňující a doplňující návrhy, které doporučují, aby Evropská komise postavila obnovitelné zdroje do centra pozornosti svého vlastního evropského strategického plánu pro energetické technologie.
Vážený pane předsedající, nejdříve musím pochválit pana Reula za to, jak šikovně provedl tuto zprávu přes téměř 200 pozměňovacích návrhů v rámci výboru, a že tomuto Parlamentu poskytl velmi vyváženou, logickou a upřímnou zprávu, která velkou mírou odráží výzvy, jimž v současnosti čelíme a budeme čelit v budoucnosti.
Mnohé z těch přehlasovaných pozměňujících a doplňujících návrhů se znovu objevily na poslední chvíli a my je musíme na plenární schůzi opět dát stranou.
Tyto pozměňující a doplňující návrhy nejen že kazí zprávu, ale v konečném důsledku škodí životnímu prostředí, přestože některé návrhy tvrdí, že je chtějí hájit.
Používám slovo "upřímný" nanejvýš záměrně, protože pan Reul použil konkrétní slova, jakými jsou "uhlí" a "jaderný" raději, než aby se schovával za zobecnění o tom, co může nebo nemůže být udržitelné nebo obnovitelné, a je jasné, že i další generace budou nadále spoléhat na spalování fosilních paliv.
Samozřejmě podporujeme obnovitelné zdroje energie.
Děláme to proto, protože ty představují nezbytnou, ekologicky čistou energii.
Avšak ve většině členských států nemusí obnovitelná energie uspokojovat naše environmentální cíle a ani naše rychle rostoucí energetické požadavky, ani potřebu zůstat konkurenceschopní v rámci globálního trhu.
Jako zodpovědní politici musíme odložit dogmata z minulosti a uznat, že musíme brát v úvahu všechny ekologicky přijatelné technologie.
Jednoduše, musíme si udržet a dál zvětšovat podíl jaderné energie, a to ještě stále nebudeme dělat dostatek.
V mé zemi, kterou je Bulharsko, jsme byli bezdůvodně nuceni zrušit výrobu 2 000 MW bezpečné ekologicky čisté jaderné energie.
(ES) Vážený pane předsedající, i navzdory ambiciózním cílům, které jsme si určili, se zdá, že všichni souhlasíme s tím, že konvenční zdroje energie zůstanou i nadále důležitou součástí naší kombinace energií.
Tedy i jaderná energie bude pokračovat ve své významné úloze, protože je stále nezbytná k zajištění bezpečnosti a stability dodávek v rámci mnohých zemí.
Je rozumné pokračovat ve výzkumu těch oblastí, které se evidentně jeví jako slabé stránky využívání jaderné energie, jako například bezpečnost nebo nakládání s jaderným odpadem. Ale měli bychom připomenout myšlenku, kterou zpráva jasně podporuje, že možnost využívání jaderné energie patří výlučně do kompetencí členských států, jak to pan Reul poznamenal na začátku.
Zdá se však, že někteří lidé se snaží svěřit budoucnost Evropy téměř úplně jaderné energii tím, že vývoj v oblasti obnovitelných zdrojů, zvýšenou účinnost nebo výzkum považují za druhořadé.
Je zde jeden malý detail, který bychom měli brát v úvahu; jaký má na to názor veřejnost?
Ve velké míře jsme zohlednili reálnost nynější situace a je zřejmé, že musíme mít jasné priority, a proto je potřeba poznamenat, že strategický plán pro energetické technologie, který nám Komise musí co nejdříve předložit, je velmi důležitý.
Věříme, že mezi hlavní cíle by měly patřit snížení ceny obnovitelných zdrojů, zlepšení energetické účinnosti podniků, průmyslu a dopravy, a pokroky v nízkouhlíkových technologiích.
Evropa a členské státy by si měly tyto cíle zvolit za svou politickou prioritu a zaměřit své snahy na budování další politiky v oblasti energetiky.
(RO) Celkové produkce energie v rámci Evropské unie se dosahuje prostřednictvím různých zdrojů energie: 31 % jaderná energie, 29 % uhlí, 19 % plyn, 14 % zdroje obnovitelné energie a 5 % ropa.
Rumunsko vyrábí 13,5 % své energie z ropy, 15,3 % z uhlí a koksu a 5,9 % tvoří energie vyráběná ve vodních a jaderných elektrárnách.
Co se týče jaderné energie, je nezbytné zajistit její bezpečnost a zejména adekvátní zacházení s odpadem.
Jaderné energetické systémy čtvrté generace umožní lepší nakládání s jaderným odpadem a snížení jeho množství.
Navzdory všemu, obzvlášť důležitým prvkem ochrany životního prostředí je zacházení s vodou, která se požívá k chlazení reaktorů.
Z tohoto důvodu by mělo být investování finančních prostředků do bezpečnosti a likvidace radioaktivního odpadu prioritou pro země, které vyrábějí jadernou energii.
Oblast Černého moře je zvlášť důležitá pro rozšíření zdrojů energie Evropské unie.
Toto území má strategický význam nejen z hlediska převozu zásob uhlovodíků z oblasti Kaspického moře do Evropské unie, ale i kvůli zdrojům uhlí, které má Rumunsko, Bulharsko, Turecko, Ukrajina a Rusko.
Pro uhelný průmysl je důležité zajistit bezpečnost při práci a zdravotní podmínky.
Jestliže bude uhlí zdrojem energie, bude potřeba vynakládat nutné investice, aby se zajistila bezpečnost na pracovištích.
(HU) Vážený pane předsedající, dámy a pánové, gratuluji zpravodaji a všem stínovým zpravodajům.
Je to především díky této zprávě, že Evropský parlament si bez jakéhokoliv stínu pochybností uvědomil a přijal, že ideologické zájmy nesmí převážit nad nezbytnými environmentálními a hospodářskými potřebami.
Některé ze současných členských států se za poslední půlstoletí pokoušely dosáhnout právě toto, ale, jak víme, neúspěšně.
V roce 1956 Maďarsko upustilo od zbytečné politické představy, že by mohlo být zemí železa a oceli.
Naštěstí Evropská unie dosud nemusela zajít až do takových extrémů, aby si uvědomila a přiznala, že budeme potřebovat všechny své vědomosti, pokud máme ve 21. století bezpečně uspokojit energetické požadavky.
To vyžaduje maximální možnou diverzifikaci nejen z hlediska zdrojů, ale také technologií.
Ideologie nemůže rozhodovat o tom, na jakém základě bude spočívat energie vyrobená v Evropě za 10, 20 nebo 50 let; o tom musí rozhodnout věda.
Úkolem politiků je požadovat bezpečnost, koordinovat zdroje a povzbuzovat veřejnost k pozitivní reakci.
Pro tuto roli chci popřát nám všem - jako by to řekli horníci v Maďarsku - "jó szerencsét”, ať na konci dne bezpečně vyjdeme!
člen Komise. - Vážený pane předsedající, jak již bylo zmíněno, toto je třetí zpráva k rozhodnutí Komise a k pozdějšímu rozhodnutí Evropské rady.
Zpráva pana Vidal-Quadrase nám pomohla zformulovat balík opatření pro vnitřní trh.
Zpráva pana Thomsena bude mít obrovský vliv na naše návrhy o obnovitelných zdrojích energie.
Mohu také slíbit, že budeme velmi pozorně sledovat hlasování o zprávě, kterou připravil pan Reul, protože její výsledek ovlivní postoj k technologii ukládání uhlíku v první řadě v legislativním návrhu a v této zprávě, ale i náš strategický plán pro energetické technologie a naši budoucí politiku, protože nám Euratom dává mandát pro jadernou energetiku.
Toto hlasování bude právě proto Komise velmi pozorně sledovat.
Zároveň bych rád zdůraznil několik bodů.
Bylo zmíněno, že potřebujeme zmodernizovat odvětví energetiky.
Když si nyní v roce 2007 vzpomenu na první rozpravu z roku 2004, jsem přesvědčen, že jsme toho zvládli už hodně.
Jistě, zajištění dodávek a změny klimatu spolu úzce souvisí, pravděpodobně jen s jedním zásadním rozdílem, a tím je cena za zbavení se oxidu uhličitého, ale já věřím, že růst ceny ropy v tomto směru pomůže.
Zároveň byly zmíněny i výzvy povětrnostních podmínek.
Neinvestujeme do dostatečných zdrojů.
Opravdu bychom se měli rozhodnou o svých prioritách.
Bez velkých finančních investic do výzkumu a rozvoje v odvětví energetiky neuspějeme.
Věřím, že tříletá debata pomohla připravit zázemí.
Avšak nyní už skutečně nastal čas pro uchopení problémů.
Jak může například někdo tvrdit, že jisté členské státy jsou závislé na třetích zemních, když se strukturální fondy nevyužívají pro energetiku, nebo prakticky vůbec?!
Řekl bych také, že státní rozpočty pro výzkum a vývoj jsou příliš malé.
Takže toto jsou klíčové problémy, jimiž se musíme zabývat.
Obávám se, že nebude trvat dlouho a dojde k vážným zmatkům na trhu.
Takže musíme jednat, jednat právě teď a to na základě, na jakém Parlament pracoval dosud.
Byla tu zmínka o jednom konkrétním problému, a sice že potřebujeme účinné energetické zdroje.
Pokud mají být zdroje účinné, je k tomu potřebné řízení poptávky po energii.
Parlament se opět stahoval a stahovala se i Komise a já jsem ve stejné době potřeboval zahájit 12 přestupkových jednání z důvodu neoznámení akčních plánů energetické účinnosti, což je základem činnosti v rámci energetického poptávky.
Se zřetelem k poptávce a závislosti na třetích zemích je to také něco, co bychom měli překonat.
Myslím, že zpráva pana Saryusz-Wolskieho byla odvážným pokusem jít za tím.
Když je jeden členský stát vydírán dodavatelem, měl by o tom otevřeně mluvit.
Hlavním důvodem je skutečnost, že máme společnou zahraniční a bezpečnostní politiku (SZBP), která může poskytnout pevné zázemí pro společné kroky, a já věřím, že kdejaká země, která má dost odvahy k tomu, aby vydírala některou zemi ze zemí EU, si potom dvakrát rozmyslí, nebo už nikdy nezkusí vydírat, pokud se o tom bude mluvit a diskutovat v Radě.
Poslední část svého vystoupení chci věnovat jaderné energetice.
Je vcelku jasné, že v rámci reformní smlouvy patří kombinace energií do rozhodovacích pravomocí na úrovni členských států.
To znamená, že rozhodnutí o jaderné energii musí udělat každý členský stát sám za sebe.
Ale měli bychom také správně pochopit, že současné podmínky vyžadují, aby příslušné právní předpisy zaručovaly transparentnost a možnost předvídat, protože jde o velmi dlouhodobou investici.
Pan Swoboda zmínil také otázku nešíření jaderných zbraní.
Bereme ji v úvahu, ale podle mého názoru je velmi evidentní, že SZBP je prioritou a Euratom ji má doplňovat a pomáhat jí.
Naše činy by se měly v každém případě dát vést SZBP i v oblasti nešíření.
Dvě velmi konkrétní odpovědi.
V první řadě, Mochovce.
Slovenské elektrárny opravdu oznámily svůj záměr dostavět jadernou elektrárnu s reaktorem VVR 440/213, ale není to ten typ, který byl použit v Černobylu.
Komise v souladu s článkem 41 Smlouvy o Euratomu připraví stanovisko, v němž budou plně zohledněny všechny námitky vůči tomuto rozhodnutí.
Bude to chvíli trvat, ale můžete si být jisti, že Komise vypracuje objektivní hodnocení a nebude otálet, pokud budeme mít jakékoliv pochybnosti o bezpečnosti tohoto zařízení.
Co se týče odstavení některých jaderných bloků, diskuse o tomto problému by nebyla produktivní.
Na této otázce se dohodli experti, kteří připravovali podklady.
Jednalo se o tom i na politické úrovni a toto rozhodnutí bylo odsouhlaseno na vládní úrovni a dále proběhlo referendum ve všech členských státech včetně těch, v nichž se tyto reaktory nacházejí.
Prosím, nevracejte se k tomu, protože nás to jen zbytečně odvádí od dalšího pokroku.
V žádném případě tyto reaktory nedostanou zelenou, aby se prodloužil jejich provoz.
To je slepá ulička.
Prosím pochopte, že tam už nemůže být žádný další postup.
Vím, že na to možná máte vlastní názory, ale ty určitě nebudeme rozebírat, přinejmenším ne na půdě Evropské komise.
Stanovisko je už vypracováno.
Bylo demokratickým způsobem odsouhlaseno a dovolte, abychom je dodrželi a měli úctu vůči tomuto závazku.
Velmi oceňuji zprávu, která byla připravena.
Jde o velmi náročnou zprávu a já věřím, že na věci klade správný důraz.
Doufám, že hlasování nám výrazně pomůže dokončit dokument, který máme připravit do konce tohoto roku.
Rozprava je ukončena.
Hlasování se bude konat ve středu 24. října.
Poradní výbor pro správu evropských statistik - Evropský poradní výbor pro politiku Společenství v oblasti statistických informací (rozprava)
Dále následuje spojená rozprava o těchto zprávách:
, kterou připravila Sharon Bowlesová jménem Výboru pro hospodářské a měnové záležitosti o návrhu rozhodnutí Evropského parlamentu a Rady o založení Poradního výboru pro správu evropských statistik - C6-0348/2006 - a
, kterou připravila Ieke van den Burgová jménem Výboru pro hospodářské a měnové záležitosti o návrhu rozhodnutí Evropského parlamentu a Rady, kterým se zřizuje Evropský poradní výbor pro politiku Společenství v oblasti statistických informací - C6-0379/2006 -.
člen Komise. - (ES) Vážený pane předsedající, dámy a pánové, v roce 2005 začala Komise za podpory Rady a Parlamentu neléhat na reformu řízení statistky v rámci Evropské unie s cílem posílit nezávislost, integritu a zodpovědnost vnitrostátních statistických institucí všech členských států Unie a samozřejmě Eurostatu, statistického úřadu Evropských společenství.
Prvním krokem v tomto procesu bylo přijetí Kodexu evropských statistik v květnu 2005.
Zavedení tohoto kodexu vyústilo v užší spolupráci mezi Eurostatem a vnitrostátními statistickými institucemi a přineslo vyšší míru spolehlivosti statistických údajů shromažďovaných k různým účelům; zejména bych se však chtěl věnovat jednomu cíli, který byl předmětem jednání během více let, konkrétně jde o vysoký veřejný dluh.
Když byl navržen Kodex evropských statistik, Komise také doporučila, aby se samoregulační zaměření vyvážilo zřízením systému podávání zpráv, kterým by se monitorovalo dodržování kodexu.
Tak vznikla myšlenka založit nezávislý externí poradní orgán, jenž má mít aktivní roli v monitorování realizace Kodexu evropských statistik v Evropském statistickém systému jako celku.
Zároveň Komise poukázala na vhodnost prověření fungování a složení Evropského poradního výboru pro statistické informace v oblasti statistických informací v hospodářské a sociální oblasti, s cílem zefektivnit ho a dát mu možnost hrát ještě strategičtější roli.
Rada ECOFIN a obecně představitelé vnitrostátních statistických institucí uvítali obě doporučení a Komise je uskutečnila v dvojitém návrhu v říjnu loňského roku; dnes o těchto návrzích perspektivně jednáme a já věřím, že budete moci potvrdit, zda se mnou souhlasíte v tom, že budou schváleny v prvním čtení.
Rád bych pogratuloval dvěma zpravodajkám, paní Bowlesové a paní Van den Burgové, za jejich práci a kvalitu jejich zpráv.
Tento proces posilování řízení evropské statistiky je doplněn o nový návrh Komise, jenž byl přijat 16. října, tedy teprve před několika dny, na přepracování nařízení o vytváření evropské statistiky.
Tento návrh také patří do postupu spolurozhodování Rady a Parlamentu, a proto budeme mít v následujících měsících opět možnost se jím zde zabývat.
Tento soubor podnětů poskytne Unii moderní, spolehlivý a efektivní evropský statistický systém, který umožní zvýšit důvěru veřejnosti vůči oficiálním statistickým údajům.
Ještě jednou se vrátím k rozpravám, které se v posledních letech často na půdě tohoto Parlamentu věnovaly důležitosti spolehlivých údajů o rozpočtu, nebo spolehlivých údajů pro jiné veřejné účty, HDP a jiné, nebo potřebě mít cenový index, na který se může veřejnost plně spolehnout.
Se zřetelem ke zprávám, o nichž budeme dnes jednat, mi dovolte, abych jednoduše poukázal na skutečnost, že by bylo lepší, kdyby se více respektovala institucionální rovnováha, jak to, podle našeho názoru předkládá první návrh v souvislosti se schůzkou členů Poradního výboru pro správu evropských statistik a v souvislosti s navrhováním a vysíláním zpráv tohoto výboru.
V každém případě, Komise uznává, že pozměňující a doplňující návrhy vypracované k původním návrhům jsou nesporně důležité, mají podporu Rady a Parlamentu a nemění podstatu našich návrhů.
Z tohoto hlediska bych rád ještě před ukončením svého příspěvku zopakoval své poděkování zpravodajkám a Výboru pro hospodářské a měnové záležitosti za jejich vynikající práci a za pokračující podpůrnou činnost pro Komisi v zájmu modernizace našeho statistického systému, který chceme udělat spolehlivějším a kompetentnějším.
zpravodajka. - Vážený pane předsedající, toto rozhodnutí se zabývá zřízením Poradního výboru pro správu evropských statistik.
Statistické výsledky používají členské státy, EU, využívají se mezinárodně a také slouží mnohým jiným spoluúčastníkům k různým účelům.
Používá je například i Evropská centrální banka pro své hospodářské analýzy; Komise prostřednictvím Eurostatu vypracovává statistiky, jež sumarizují údaje získané členskými státy.
Před několika lety vznikla otázka zabývající se důvěryhodností statistik, které poskytují některé členské státy institucím EU, a bylo jasné, že budeme potřebovat určitý druh kontroly kvality.
Jak řekl ve své odpovědi pan komisař, byl sestaven Kodex evropských statistik.
S cílem zajistit kontrolu důslednosti a dodržování Kodexu evropských statistik je každý vnitrostátní statistický úřad vystaven kontrole prostřednictvím kolegů z jiného členského státu a Eurostatu.
Pro další kontrolu bylo navrženo vytvoření nezávislého poradního orgánu na vysoké úrovni.
Je to orgán, jenž se teď jmenuje Poradní výbor pro správu evropských statistik, který je předmětem tohoto návrhu.
Je třeba říci, že v případě všech zúčastněných stran existuje vysoká míra citlivosti na to, v jakém rozsahu může zasahovat tento výbor.
Jsem vděčná současnému portugalskému předsednictví a také bývalému německému předsednictví a Komisi za to, že byly vůči mně upřímné vzhledem k těmto citlivým záležitostem.
Parlament byl ovšem přesvědčen, že výbor by měl být víc než jen razítko na zprávu Komise.
V každém případě, dohodli jsme se na vyváženém a uskutečnitelném návrhu, jenž obsahuje nejdůležitější pozměňující a doplňující návrhy Parlamentu v té či oné podobě.
Jsem obzvlášť ráda, že jsme byli schopni dohodnout se s Radou na tom, že by měl být posílen dialog nejen mezi výborem, Výborem pro statistický program a Poradním výborem pro správu evropských statistik, ale i se zúčastněnými orgány jednotlivých členských států.
Výbor bude podávat zprávy Parlamentu a Radě a v nich bude zahrnuto i hodnocení uplatňování Kodexu evropských statistik v rámci Evropského statistického systému jako celku.
Výbor bude také radit Komisi v příslušných opatřeních pro usnadnění uplatňování kodexu zásadv souvislosti s Eurostatem a celým Evropským statistickým systémem.
Dále bude radit v záležitostech týkajících se informování uživatelů a poskytovatelů údajů o Kodexu evropských statistik a o jeho aktualizaci.
Zahrnuta byla i opatření na zajištění nezávislosti výboru a účasti Parlamentu na jeho fungování.
Takže po konzultacích s Komisí Rada vybere a Evropský parlament schválí nominaci předsedajícího pro tento výbor.
Parlament a Rada jmenují po třech členech výboru.
Předsedající nemůže být současně i členem vnitrostátního statistického úřadu nebo Komise, a ani nemůže spravovat takovou pozici během posledních dvou let.
Zvažovali jsme podobná kritéria i pro ostatní členy, ale to by opravdu nebylo praktické.
Přidali jsme však požadavek, aby výbor poskytl určitou škálu doplňujících zručností a zkušeností.
Pouze v případě, že nedosáhneme správné rovnováhy, samotný výbor by měl být v takové pozici, aby dokázal posoudit, zda šlo o zmaření aktivit, nebo ne, z toho důvodu se po třech letech udělá ověřovací doložka.
To poskytne výboru a ostatním dostatečný čas, aby mohli určit, zda jsou postupy funkční a efektivní, nebo zda nastaly změny, které jsou potřebné, a nato musí proběhnout seriózní kontrola.
Parlament, portugalské vedení a Komise vedly velmi účinný dialog o tomto dokumentu a já jim za to děkuji.
Jsem ráda, že mohu s podporou stínových zpravodajů, kterým také děkuji, posunout tento návrh přes jediné čtení.
zpravodajka. - Vážený pane předsedající, dovolte mi nejdříve dvě úvodní poznámky.
Jedna je o tom, že je zřejmé, že otázka statistiky není příliš "sexy" téma a vždy jí připadne až poslední místo v rámci pořadu jednání.
Trochu mě však znepokojuje fakt, že existují politici, poslanci Evropského parlamentu a jiní, kteří si rádi stěžují na nařízení v oblasti statistiky.
Následně, pokud se naskytne příležitost opravdu něco zlepšit, už se až tak moc neangažují za zlepšení situace.
Moje druhá poznámka, věřím, že alespoň pan komisař ocení, že máme tuto rozpravu.
Paní Bowlesová a já jsme řekly, že pro nás není nezbytné, aby se tato rozprava uskutečnila.
Je však důležité zdůraznit skutečnost, že vy jste už se statistikou měli co do činění a že si tento problém zaslouží určitou pozornost.
Takže věřím, že nás nebudete odsuzovat za to, že vás tu držíme v tuto hodinu.
Dále mi dovolte pogratulovat vám za velmi konkrétní opatření, která jste podnikli v rámci těchto problémů se statistikou, které se několikrát za poslední období objevily.
Vím, že jste to na půdě politiky museli udělat kvůli manévrování, které vám povoluje Rada, protože jsme si vědomi toho, že Evropská komise nemůže přinutit členské státy, aby založily nezávislé statistické úřady a předepsat jim, jak mají pracovat a jak zacházet s čísly a daty.
Ministři a poslanci, kteří si nejhlasitěji a nejzarytěji stěžují na nedostatek důvěryhodnosti statistických výsledků jiných, jsou právě ti, kteří nechtějí, abyste se jim pletli do jejich záležitostí a zasahovali do jejich autonomie a jejich způsobu zacházení se statistikami.
To je problém, se kterým se musíme poprat.
Ale za těchto podmínek si myslím, že bylo od Vás, pane komisaři, rozumné uplatnit pragmatický přístup zdola nahoru, abychom se zaměřili na kolegiální kontroly a kodex zásad, a tak zreformovali strukturu řízení statistického systému vytvořením nového poradního výboru, o němž hovořila paní Bowlesová, a také změnou existujícího Evropského poradního výboru pro statistické informace v hospodářské a sociální oblasti (CEIES), který se zabýval hospodářskými a sociálními statistikami, na efektivnější a menší poradní výbor s větším mandátem.
Ve zprávě paní Bowlesové a v mé zprávě jsme se pokusili ještě více vylepšit, upevnit a posílit přístup Komise.
Zároveň jsme se snažili zajistit, aby mohly, v souladu s vaším návrhem, tyto dva nové orgány v rámci evropské rodiny správně fungovat a byly méně závislé na Komisi a Eurostatu.
To nemuselo být docela v souladu se záměry Komise; v každém případě bych však chtěla vyjádřit své uznání generálnímu řediteli Eurostatu za to, že s velkým pochopením přijal skutečnost, že jsme ho v navrženém systému zbavili hlasovacích práv.
Také bych chtěla vyjádřit své uznání portugalskému vedení a paní Cordeirové za účinný způsob, jakým předsedala pracovní skupině Rady a projednala s námi odsouhlasení této otázky v prvním čítaní.
Bylo to velmi efektivní jednání, které šetří čas i administrativní byrokracii.
Takže pan Hans-Peter Martin, jenž se také ucházel o prostor, zde může vidět příklad toho, jak se dokážeme účinným způsobem vyrovnat s takovým druhem postupu spolurozhodování.
Dovolte mi velmi stručně zmínit několik součástí statistického výboru, které poskytnu písemně.
Jestliže si přečtete dokument, zjistíte, kde jsme udělali změny, takže to tu nebudu opakovat, ale zůstanu při svém slibu, že tyto dva orgány opravdu přinesou určité uvědomění si a zlepšení ve způsobu fungování statistických systémů a pomohou nám opravdu získávat spolehlivá čísla a postavit naše hospodářské aktivity na důvěryhodných údajích.
jménem skupiny PPE-DE. - (FR) Vážený pane předsedající, pane komisaři, dámy a pánové, zkvalitnění evropského statistického systému je součástí rozsáhlejší úlohy správného nasměrování hospodářství v rámci Unie, obzvlášť se zřetelem ke změně Paktu stability a růstu.
Přeji si stejně jako Komise a členské státy, aby se zvýšila kvalita statistických informací.
Vidím to tak, že zjištění toho, co zapříčiňuje rozsáhlý deficit, závisí na spolehlivosti údajů.
Nespolehlivé údaje ohrožují celý Pakt stability a růstu.
Naopak pro flexibilitu v provádění tohoto paktu, který byl představen v rámci reformy přijaté v březnu 2005 Evropskou radou, potřebné údaje musí být nezpochybnitelné a prokazatelné.
Flexibilita je v současných podmínkách rozšiřování nulové zóny stejně důležitá.
Musíme se poučit z minulých zkušeností!
Evropská unie už byla požádána o překontrolování statistik týkajících se rozpočtového deficitu členských států a výšky dluhu; nyní se chce několik členských států přidat do nulové zóny, a tak se zvýší množství statistických informací, které bude potřeba zpracovat, stejně jako i počet stran zainteresovaných do diskusí.
Navrhovaná zlepšení pro Evropský statistický systém mají za cíl uchopit oprávněné námitky, které byly vzneseny v souvislosti s validitou údajů, které členské státy poskytují, a se systémem jejich kontroly.
Musíme si dát pozor na to, aby nebyl zpochybněn celý statistický systém a kompetence Eurostatu v oblasti ověřování údajů o rozpočtech, které předkládají členské státy.
Na základě těchto důvodů podporuji reformu, která vyústí nejdříve ve zřízení Evropského poradního výboru pro politiku Společenství v oblasti statistických informací a dále do vytvoření Poradního výboru pro správu evropských statistik - oba orgány budou schopny aktivně pomáhat v monitorování uplatňování kodexu chování v rámci celého Evropského statistického systému.
Vůbec nepochybuji o podpoře návrhů, které připravily naše dvě vynikající zpravodajky.
jménem skupiny ALDE. - (DE) Vážený pane předsedající, pane komisaři, dámy a pánové, jako jste už vy, pane komisaři, podotkl, statistiky jsou nezbytně potřebné pro Evropskou unii, stejně jako i pro členské státy v mnohých oblastech politiky.
Pokud se máme vyhnou špatným rozhodnutím a nechtěnému vývoji, statistiky musí být smysluplné, spolehlivé, otevřené jen pro jednu interpretaci, a tedy i srovnatelné.
Bohužel, ne vždy tak tomu opravdu je.
Proto jsem uvítal založení Evropského poradního výboru pro politiku Společenství v oblasti statistických informací a Poradního výboru pro správu evropských statistik.
Doufám, že pozměňující a doplňující návrhy předložené Evropským parlamentem dodají oběma institucím autoritu, kterou budou potřebovat.
Dovolte, abych v první řadě zdůraznil, že Poradní výbor pro správu evropských statistik bude nezávislý a že v něm budou zastoupeny všechny zúčastněné skupiny.
Výbor bude mít mnohem méně členů než jeho předchůdce, Evropský poradní výbor pro statistické informace v hospodářské a sociální oblasti (CEIES), a toto snížení ze 79 na 24 členů výrazně zefektivní jeho činnost.
Uvítal jsme i skutečnost, že evropský inspektor ochrany údajů bude hlasujícím členem Poradního výboru, zatímco generálnímu řediteli Eurostatu bylo poskytnuto pouze členství bez hlasovacího práva.
Tento fakt zdůrazňuje nezávislost výboru.
Za druhé, Poradní výbor pro správu evropských statistik užitečně doplňuje funkci Poradního výboru.
Výbor bude monitorovat, a věřím, že i aktivně podporovat, zavedení kodexu chování ve všech evropských záležitostech v oblasti statistiky.
Zbývá nám jen věřit, že s pomocí těchto dvou orgánů budou mít potřeby uživatelů větší vliv na statistický pracovní program a že kodex chování zapustí tak silné kořeny, že záměrně nebo omylem poskytnuté nepravdivé informace či nepřesné údaje budou už jen věcí minulosti.
Dovolte mi, abych uzavřel svůj příspěvek poděkováním oběma zpravodajkám za jejich práci a ochotu otevřeně a konstruktivně diskutovat o sporných bodech.
skupiny UEN. - (PL) Vážený pane předsedající, rád bych vyjádřil své uznání paní Bowlesové a paní van den Burgové za jejich zprávy.
Měli bychom si být vědomi toho, jakou roli hraje Evropský statistický systém, který může být nejlepším systémem na světě.
Nemluvíme tu jen o srozumitelnosti čísel, tabulek nebo grafů.
Nejdůležitější věcí je spolehlivost a úplnost statistických údajů na úrovni Evropské unie, členských států a také, a to bych rád zdůraznil, regionů.
Pro tento účel je nezbytné zajistit kontinuitu informací, stejně jako přístup k nim.
Zde bych dodal, že jen statistické údaje, které byly získávány a shromažďovány stejným způsobem, v souladu se statistickými zásadami, mohou být spolehlivé, transparentní a nebudou je ovlivňovat krátkodobé zájmy nebo přechodné priority.
Moje zkušenost v rámci regionální politiky mi jasně ukázala, že taková rizika existují.
Z toho důvodu bychom měli být rádi, že máme statistický program EU na období 2008-2012.
Aby však fungoval, bude potřebné vhodné financování a především patřičné konzultování, monitorování kodexu statistických postupů a také řízení v oblasti statistiky.
To je velmi důležité i z hlediska různých systémů používaných v členských státech, potřeba koordinovat a sjednotit je na úrovni 27 zemí a statistických úřadů, a stejně tak na úrovni Eurostatu.
V této souvislosti bych rád podpořil obě zprávy.
(DE) Vážený pane předsedající, existuje všeobecný souhlas v tom, jaké jsou důležité statistiky, a to nejen mezi lidmi, kteří sem byli schopni v tuto pozdní hodinu přijít.
Nejisté je, zda bude možné dosáhnout cíle, o němž předpokládám, že o něj všichni usilujeme, prostřednictvím opatření, která zde zavádíme.
Udivilo mě, pane komisaři, když jste mluvil o další nové směrnici, o níž jste s námi jednal.
Možná nám umíte říct, zda její nařízení ovlivní tyto poradní orgány.
Druhá otázka je následující: v případě poradních orgánů vždy existuje vážné nebezpečí, že se stanou zákonem samy pro sebe a budou všechno protahovat.
Nebylo by v konečném důsledku rozumnější za pomoci externích konzultantů stručně, výstižně a srozumitelně zhodnotit problémy, které nastaly s Eurostatem, a potom přistoupit k urychlené dohodě s Parlamentem, než si opět předávat horkou bramboru a odsouvat problém?
Když už se všechno řeklo a udělalo, každý z nás ví, že podstata problému je někde na rozhraní mezi Eurostatem a vnitrostátními statistickými úřady.
To nejlepší, co může poradní orgán udělat, je vrátit problém zpátky do pořadu jednání, ale to určitě nepřinese skutečnou transparentnost a efektivnost.
Rozprava je ukončena.
Hlasování se bude konat ve středu 24. října.
Pořad jednání příštího dílčího zasedání: viz zápis
Ukončení zasedání
(Zasedání bylo ukončeno ve 23:00)
Zahájení zasedání
(Zasedání bylo zahájeno v 9:05)
jménem skupiny PSE. - (DE) Vážený pane předsedající, rád bych se vrátil k rozhodnutí, které bylo učiněno včera odpoledne.
Musím zde nicméně konstatovat, že ani skupina sociálních demokratů v Evropském parlamentu, ani skupina Evropské lidové strany (Křesťanští demokraté) a Evropských demokratů, ani žádné jiné skupiny nebyly informovány o požadavku, abychom dnes přijali usnesení týkající se Ruska, ačkoli bylo opakovaně zamítnuto na Konferenci předsedů.
Rozhodnutí musíme vzít samozřejmě na vědomí.
Já bych zde rád nicméně uvedl do zápisu - a budeme také informovat ty skupiny, které o to požádaly, zvláště pak skupinu Zelených/Evropské svobodné aliance a skupinu Aliance liberálů a demokratů pro Evropu -, že požadujeme, aby toto usnesení nebylo přijato nyní, nýbrž na příštím zasedání Parlamentu.
Rád bych, aby to bylo uvedeno v zápisu.
Musíme pochopitelně formálně dodržovat pravidla.
Nicméně opravdu zde chceme uvést, ze slušnosti k Zeleným a Liberálům, že žádáme, aby toto usnesení bylo přijato nikoli tento týden, ale na příštím plenárním zasedání.
Sociální demokraté budou o tomto usnesení hlasovat v každém případě a já věřím, že skupina PPE má podobný názor.
Vážený pane předsedající, naprosto souhlasím s panem Swobodou, jelikož nám také nebylo nic oznámeno, a tudíž jsme si pro toto usnesení tento týden nic nepřipravili.
Naše skupina, stejně jako skupina PSE, o tom nevěděla, proto vás žádáme, abyste odložil hlasování na příští dílčí zasedání.
Děkuji, vezmeme vaši žádost v potaz.
Bude řádně předána ostatním skupinám a uvidíme, jak lze danou záležitost vyřešit.
Předložení dokumentů: viz zápis
Písemná prohlášení (předložení): viz zápis
Texty smluv dodané Radou: viz zápis
Rozpravy o případech porušování lidských práv, demokracie a právního státu (oznámení předložených návrhů usnesení): viz zápis
Příspěvek daňové politiky k Lisabonské strategii (rozprava)
Dalším bodem na pořadu je zpráva Sahry Wagenknechtové, jménem Hospodářského a měnového výboru, týkající se příspěvku daňové politiky k Lisabonské strategii.
zpravodajka. - (DE) Vážený pane předsedající, dámy a pánové, na otázku, zda daňová politika členských států skutečně pomáhá podporovat růst, zaměstnanost a inovace, v současné době bohužel existuje jednoduchá odpověď: Nikoli!
Růst se zkrátka nedá podporovat tím, že v celoevropském dumpingovém závodě necháme spadnout daňové sazby vysoce výnosných konglomerátů volným pádem a náhradou za to budeme čím dál razantněji požadovat peníze od pracovníků s průměrným platem, nezaměstnaných a důchodců, jakožto spotřebitelů.
Růst se nedá podněcovat tím, že zatížíme příjem ze zaměstnání daňovou sazbou, jež je několikrát vyšší než ta, která se vztahuje na příjem z aktiv, a tudíž propast mezi oběma ještě prohloubíme.
Zaměstnanost nelze podporovat tím, že nepřiměřeně zdaníme malé investiční podniky v porovnání s těmi, které si spekulativně pohrávají s podíly, dluhopisy a finančními deriváty.
Rozhodně nedojde k podpoře inovací, pokud budou mít mezinárodní monopoly s prvotřídní bilancí možnost skrývat nejlepší část svých fondů na výzkum a vývoj ve svých účtech, zatímco ti, kteří opravdu usilují o tento druh podpory, jsou ponecháni s prázdnýma rukama.
Stručně řečeno: V EU sociálně vyváženou perspektivu a rozvoj rozhodně nepodporujeme, ale doslova je zastavujeme, zatímco ti, kteří se válejí v penězích, se dočkávají větších a větších daňových úlev a rozšiřují své majetky ještě víc, ti, co již mají málo, jsou nuceni sahat ještě hlouběji do svých kapes.
Tento druh daňové politiky je naprosto fatální vzhledem k hospodářské politice, kontraproduktivní vzhledem k politice růstu a katastrofický vzhledem k sociální politice.
Vím, že struktura státních daňových systémů samozřejmě stále formálně spadá pod suverenitu členských států, ale realita je někde jinde.
Nedostatek celounijní koordinace ve skutečnosti znamená - dokonce i v oblasti přímého zdanění -, že čím dál častěji dochází k tomu, že státní daňové systémy již nejsou utvářeny na základě politiky, ale jsou formovány chladnokrevným systémem daňové konkurence.
Tento systém může mít jednoduchého jmenovatele: Čím je faktor mobilnější, tím má větší potenciál vyvinout tlak na národního správce daní, a tudíž samozřejmě získat větší daňovou úlevu.
Pokud vládní příjmy nemají v tomto procesu úplně vyschnout a vyčerpat se, musí být odvětví, která nejsou schopna uniknout zdanění buď vůbec, nebo pouze s obtížemi, daněna dokonce ještě více, téměř jako kompenzace.
Daně jsou tedy přesunuty - od zisků společností k soukromým příjmům, a poté od příjmu z investic k příjmu z práce, který je ještě méně mobilní, v rámci příjmu z vysoce placeného zaměstnání k méně dobře placeným zaměstnancům, kteří jsou méně schopní a ochotní měnit bydliště a obor, a obecně od příjmu a aktiv ke spotřebě.
Skutečnost, že tento proces probíhá - a to už roky a desetiletí -, velmi jasně dokazují údaje z daňových dokladů a daňové sazby v EU.
Nejen zákonné daňové sazby, ale i skutečné daňové sazby pro příjmy právnických osob v EU klesly za posledních deset let o více než 10 procent.
Všechny studie provedené v této oblasti to potvrzují.
Nejvyšší daňové sazby byly sníženy prakticky všude v členských státech Unie.
Ve stále větším počtu členských států je příjem ze soukromých investic stále více upřednostňován před příjmem ze zaměstnání právě kvůli přechodu na systém dvojího zdanění.
Spotřební daň nadále roste: na jedné straně kvůli "ekodaním", které až příliš často nemají vůbec žádný ekologický účinek, a to dokonce i při neexistenci alternativ, ale které, řečeno bez obalu, obírají rozpočty; a na druhé straně kvůli skutečnosti, že daně z přidané hodnoty neustále rostou a v mnoha zemích již dosahují naprostého stropu dohodnutého rozmezí.
Tento vývoj není náhodný.
Je to přímý důsledek nekontrolované daňové konkurence na jednotném vnitřním trhu.
Téměř se zdá, že vzestupný trend daní z příjmu právnických osob v rámci EU dalece zastiňuje daně z příjmu právnických osob v rámci celého OECD.
To znamená, že daňové sazby se zde zřetelně propadly hlouběji než v rámci celého OECD.
Také to jasně ukazuje, že zde nepůsobí ony tak často proklínané tlaky globalizace, ale že se jedná o "doma vyrobené" tlaky, vytvořené v EU, a tudíž tlaky, které by mohly být velmi snadno a diskrétně překonány, kdyby zde byla patřičná vůle.
Bylo proto zcela na místě, že má původní zpráva obsahovala nejen požadavek společného konsolidovaného daňového základu pro daně z příjmu právnických osob, ale také požadavek celounijních minimálních daňových sazeb pro příjmy právnických osob, jež by poté již nesměly být překročeny žádným členským státem.
Pouze minimální daňové sazby tohoto druhu doopravdy poskytují příležitost zastavit vzestupný trend v oblasti daní z příjmu právnických osob.
Moje zpráva obsahovala požadavek většího celounijního zdanění aktiv a finančních transakcí, požadavek odlehčit příjmům z pracovní aktivity konkrétně u nižší a střední třídy a konečně požadavek zvrátit zhoubný trend převodu přímých daní na nepřímé a znovu podnítit trend opačný.
Bohužel po hlasování v Hospodářském a měnovém výboru byl zachován pouze zlomek těchto požadavků.
Namísto toho se moje zpráva proměnila v pění chvály na daňovou konkurenci, vlivem naprosté neinformovanosti o fatálních důsledcích této údajně zdravé daňové konkurence na příjmy rozpočtů EU, a tedy i na situaci, v níž se ocitnou miliony Evropanů.
Ze všech těchto změn, které byly ve zprávě provedeny, je bohužel velmi zřejmé, čí zájmy jsou ve skutečnosti blízké srdcím většiny poslanců Hospodářského a měnového výboru, obzvláště pak poslancům ze skupiny Aliance liberálů a demokratů pro Evropu a skupiny Evropské lidové strany (Křesťanských demokratů) a Evropských demokratů, jelikož je naprosto očividné, kdo bude profitovat z přetrvávajících daňových režimů v EU.
Nyní jsme zde na zasedání znovu předložili naše nejdůležitější požadavky na změny.
Pokud se ani zde nepodaří zajistit jim většinu, bude moje skupina hlasovat proti zprávě.
Jiná daňová politika v EU, taková, která minimalizuje sociální rozdíly, místo aby je prohlubovala - jako to dělá ta současná -, by byla samozřejmě možná a vzhledem ke své naléhavosti i žádoucí.
To by ovšem předpokládalo, že Evropská komise a spolu s ní i jednotlivé členské státy se ve své politice budou řídit svou hlavní zásadou a budou brát v souladu s ní skutečný ohled na zájmy většiny Evropanů a přestanou se chovat, jak se doposud dělo, jako vykonavatelé zájmů elity společnosti.
Následkem toho bude vznikat ještě větší parlamentní a mimoparlamentní tlak.
My právě proti tomuto tlaku budeme i nadále vytrvale bojovat, aby nakonec ona nevyjádřitelná rétorika sociálně neúnosných vztahů - která charakterizuje většinu zpráv a která charakterizuje i nynější zprávu o daňové politice - již nebyla schopna získat na svou stranu většinu hlasů v tomto Parlamentu.
člen Komise. - Vážený pane předsedající, jsem skutečně potěšen, že se mohu účastnit diskuze o příspěvku daňové politiky k Lisabonské strategii.
Hlavní prioritou Evropské unie je zlepšit svoji konkurenceschopnost a zároveň zachovat svůj sociální model.
Daňová politika hraje velkou roli při dosahování cílů v oblasti růstu a zaměstnanosti.
Velmi vítám hlavní sdělení vaší zprávy, jež vyjadřuje podporu Komisi pro její iniciativy v oblasti daní.
Zvláště pak podporuje zvýšené snahy týkající se následujících oblastí: společného konsolidovaného základu daně z příjmu právnických osob (CCCTB), návrhu na pilotní projekt zdanění v domácí zemi, strategie zaručující lepší koordinaci daňových systémů členských států, zvláště v oblasti zdanění při odchodu a přeshraniční úlevy za ztrátu, práce podniknuté ve společném fóru EU o převodních cenách, strategie pro boj s daňovými podvody, balíčku DPH a snížených sazeb DPH pro služby s vysokým podílem lidské práce a zdanění v oblasti životního prostředí.
Všechny tyto body jsou nesmírně důležité.
Tvoří základ přístupu Komise k daňové politice a o mnoha z nich se již diskutovalo v několika výborech Evropského parlamentu.
Je jasné, že evropské společnosti si zaslouží systém zdanění, který je přizpůsoben míře jejich skutečné i potenciální ekonomické integrace na stupnici jejich zahraničních aktivit v Evropě.
To je jeden z klíčů k jejich budoucí konkurenceschopnosti.
Je také nezbytné, aby se při odstraňování dalších překážek přímých daní postupovalo cestou koordinace a nikoli až na základě nákladných sporů.
Je pouze jedna oblast, ve které s vámi nemohu souhlasit.
Jedná se o odstavec 17 dotčené zprávy, kde je zmíněn požadavek zrušení minimálních sazeb spotřební daně a požadavek nahrazení současných právních předpisů Společenství v této oblasti etickým kodexem.
Projednávali jsme tyto položky v tomto Parlamentu v souvislosti s návrhem na zdanění alkoholu a musím při vší úctě konstatovat, že názor Komise se nezměnil.
Právní předpisy Společenství týkající se spotřební daně hrají obecně velkou roli v procesu snižování deformace vnitřního trhu, ochrany veřejného zdraví a zavedení spotřebitelských vzorců v oblasti trvale udržitelného chování.
Komise je pevně přesvědčena, že minimální sazby jsou nezbytné pro řádné fungování vnitřního trhu, protože představují záchrannou síť pro členské státy, která zaručí, že všechny členské státy opravdu zavedou spotřební daně a že jejich sazby budou smysluplné.
Věřím, že předložený pozměňovací návrh, který v odstavci 17 zavádí některé změny, najde u většiny poslanců podporu.
Rád bych na závěr zmínil tři skutečnosti.
Zaprvé, všichni víte, že Komise pracuje velmi usilovně na tom, aby mohla předložit legislativní návrh týkající se CCCTB, který vám hodlám představit po letní přestávce v roce 2008.
Zadruhé, co se týče DPH, Komise plně podporuje portugalské předsednictví v jeho snahách dosáhnout dohody o balíčku DPH a také dále pokročit v širší diskuzi o sazbách DPH před koncem roku.
My také budeme pracovat na tom, abychom zajistili přijetí návrhu na prodloužení určitých omezení týkajících se snížených sazeb DPH v nových členských státech.
Navíc budeme pokračovat v našich intenzivních snahách v boji s hospodářskými podvody v oblasti DPH a také brzy předložíme návrh na uplatňování DPH v oblasti finančních služeb, který poskytne tomuto odvětví větší právní jistotu a modernizovaná pravidla.
Zatřetí, naším cílem i nadále zůstává systém minimálních sazeb u spotřební daně, aby se omezila deformace trhu a podpořila spravedlivá soutěž na vnitřním trhu, která přispěje k ochraně veřejného zdraví a životního prostředí.
jménem skupiny PPE-DE. - Vážený pane předsedající, politické rozdíly mezi jednotlivými skupinami zde v Parlamentu není někdy téměř vidět, ale v tomto případě jsou rozpory velmi zřetelné, protože já naprosto nemohu souhlasit s paní zpravodajkou v některých bodech, které zmínila.
Vážím si práce, kterou na této zprávě odvedla, ale v této záležitosti máme naprosto odlišné představy o tom, co by měla Komise udělat.
Především: tato zpráva je o Lisabonské strategii a o tom, co bychom měli udělat, abychom obnovili evropskou globální konkurenceschopnost.
To je skutečně jediná cesta, jak Evropě a našim občanům zajistit prosperitu.
Bez daňového systému je to nemožné.
Zdanění hraje v tomto ohledu, v procesu obnovení konkurenceschopnosti v Evropě, zásadní roli.
Musíme si uvědomit, že celkové daňové úrovně v Evropě jsou stále nad průměrem OECD.
Abychom dosáhli nižší úrovně zdanění v Evropě, musíme vytvořit prostředí podporující investice.
Potřebujeme v Evropě více investic, větší růst a vzkvétající obchod.
Zdravá daňová konkurence má v tomto ohledu prospěšnou roli.
Je to hospodářský, tržní kontrolní mechanismus zabraňující razantním politickým rozhodnutím.
Pokud v Evropě budeme mít prospěšnou daňovou konkurenci, vlády nebudou moci klást překážky do cesty jednotnému trhu.
A to je to, co chceme: opravdový jednotný trh bez daňových překážek.
Na druhé straně neexistuje důkaz, že by úspěšná daňová konkurence narušovala daňovou základnu.
Celkové příjmy z daní zůstaly díky zvýšené hospodářské činnosti pozoruhodně stabilní.
Nicméně existence 27 různých daňových systémů způsobuje problémy, obzvláště pro evropské malé a střední podniky, které mají pro tento růst zásadní význam.
Podle daňového průzkumu Evropské komise z roku 2004 stojí dodržování daňových předpisů malé a střední podniky okolo 2,6 % jejich obratu a 31 % zaplacených daní.
Z toho vyplývá, že jedna třetina všech daní putuje na dodržování daňových předpisů.
Vysoký poměr dodržování daňových předpisů pro malé podniky je velkou překážkou, a proto musíme udělat vše, co je v našich silách, abychom prosadili přeshraniční úlevy za ztrátu, zjednodušené celní postupy, plán "one-stop-shop", neboli jediné kontaktní místo pro DPH, pilotní projekty zdanění v domácí zemi a tak dále.
Podporujeme Komisi ve všem, co v tomto ohledu učinila.
Nakonec mi dovolte říci, že průmysl si přeje vidět dobře zvládnutý a jednoduchý daňový administrativní systém.
Musíme vyřešit problém převodních cen, vyrovnání ztrát v rámci celé EU a dvojího zdanění a také snížit náklady na dodržování daňových předpisů.
Velmi vítáme návrh na společný konsolidovaný základ daně z příjmu právnických osob (CCCTB) a oceňujeme skutečnost, že Komise je stabilní a přichází s tímto návrhem, protože úlevy za ztrátu jsou jen dočasným řešením.
Nakonec budeme potřebovat společný konsolidovaný daňový základ.
jménem skupiny PSE. - (EL) Vážený pane předsedající, pane komisaři, paní Wagenknechtová vypracovala návrh zprávy, což je důkazem politické odvahy, které bylo zapotřebí ke zdůraznění redistribuční a sociální dimenze daňové politiky.
Tento dokument je jedním z velmi důležitých důkazů, že diskuze o daňové politice by mohla získat celoevropský rozměr.
Závazek plnit lisabonské cíle, pravidla Paktu stability a růstu, povinnost spravovat a přerozdělovat příjem z daní státního rozpočtu tak, aby splňoval cíle týkající se soudržnosti a zaměstnanosti, a dokončení vnitřního trhu - toto všechno jsou dostatečné důkazy politického cíle.
Daňové politiky členských států již nemohou být založeny výhradně a pouze na národních kritériích: dialog o daních se stává nutným východiskem podpory větší daňové koordinace v rámci celé Evropy.
V tomto dialogu, který umožnil rozsáhlou spolupráci mezi stínovými zpravodaji všech politických skupin, jsme se soustředili na následující základní body.
Nejprve k otázce daňové konkurence: nevěříme, že cílem by mělo být princip daňové konkurence omezit, jelikož to by bylo stejné jako kritizovat politiku určitých členských států.
V důsledku nedostatku společných pravidel pro záležitosti daňové politiky způsobuje daňová konkurence se svými nabídkami a protinabídkami problémy.
To je ale i případ ostatních odvětví vnitřního trhu, daňová konkurence může zajistit konkurenceschopnost a zlepšit produktivitu národních hospodářství stejně jako celé Evropy za předpokladu, že budou platit pravidla potlačující růst škodlivé konkurence.
Druhý bod, na který jsme se zaměřili, byl vztah mezi přímým a nepřímým zdaněním.
V členských státech narůstá trend zvyšovat nepřímé zdanění, ve většině případů kvůli pokrytí jejich fiskálních deficitů.
To ale představuje břemeno pro spotřebitele a trh zůstává nekontrolován.
Cílem této zprávy je nalézt bezpečná opatření podporující vyváženou kombinaci přímých a nepřímých daní.
Souhlasíme s reformou systému DPH a zvláštních spotřebních daní.
To by nemělo znamenat nahrazení systému etickým kodexem, který nezavazuje všechny členské státy.
Pane komisaři, jsme si vědomi snah Komise a problémů v ECOFIN.
Nicméně my jako poslanci Evropského parlamentu musíme především úzce spolupracovat s národními parlamenty a vést diskuzi o fiskální politice s nimi.
jménem skupiny ALDE. - (LT) Já bych také ráda zdůraznila důležitost této zprávy, jakožto strategické linie, které bychom se měli držet při vytváření reforem v hospodářstvích EU.
Je škoda, že tu dnes s námi nejsou zástupci Portugalska, když diskutujeme o této velmi důležité záležitosti.
Co jsou hlavní závěry naší zprávy?
Hlavním závěrem je, že vzhledem ke změnám v hospodářském prostředí musíme provést reorganizaci nejen našich podniků a závodů, ale také nástrojů naší fiskální politiky.
Když odkazujeme na Lisabonskou smlouvu, obvykle hovoříme o výdajové politice, ale velmi zřídka zvažujeme politiku daňovou.
Pokud nebudeme věnovat dostatek pozornosti daňové politice, nebudeme schopni dosáhnout lisabonských cílů.
Které otázky je třeba vzít v úvahu?
Nejdříve ze všeho je nezbytné se podívat na způsoby rozdělení daňového břemene mezi výrobce a spotřebitele.
Také nesmíme opomenout skutečnost, že zde existuje ještě jedna skupina lidí - ti, kteří žijí z kapitálového příjmu, tzv. oblast soukromého kapitálu.
Jakým způsobem rozdělíme daňové břemeno?
To je jeden z hlavních problémů, které s sebou přináší nové hospodářské prostředí.
Další zásadní otázkou je: Jak podnítit strukturní reformy?
Strukturní reformy nelze provést, aniž bychom zavedli nové podniky, protože lidé nejsou schopni opustit svá stávající zaměstnání kvůli novým pracovním místům, což může vytvořit půdu pro sociální nespokojenost.
Nové podniky lze vytvořit pouze za pomoci výhodných daňových podmínek.
To je jeden z hlavních bodů našeho dokumentu.
Otázka, které se musíme věnovat, je následující: Do jaké míry je třeba zavést koordinaci daňové politiky mezi členskými státy?
My jsme zastánci konkurenceschopných daní a nepodporujeme myšlenku zavedení minimálních sazeb.
To z toho důvodu, že každá země má svoji specifickou hospodářskou strukturu a výdajovou politiku.
Daňová politika musí být v souladu s politikou výdajovou, ale rozhodně jsme pro koordinaci politiky daňového základu a v tomto ohledu má Komise naši podporu.
Vážený pane předsedající, zpráva, kterou máme dnes v Parlamentu před sebou, správně uvádí, že daňová konkurence v EU vedla a stále vede vlivem dynamického obchodního prostředí k hospodářským ziskům celé Unie.
CCCTB by mohl právě tak dobře vést k méně konkurenceschopné Evropské unii, a podle mého názoru bychom jej neměli podpořit.
Evropská unie musí být schopná reagovat na proměnlivou globální ekonomiku.
Moderní konkurenceschopné ekonomiky musí být přizpůsobivé, aby splnily měnící se požadavky nových produktů a služeb.
CCCTB naruší tuto přizpůsobivost z několika důvodů.
Společná celounijní daňová sazba pro obchodní daň bude neohebná a bude bránit schopnosti jednotlivých zemí rozhodovat o své vlastní právní fiskální strategii založené na vlastních konkrétních okolnostech v té které zemi.
Navrhovatelé CCCTB nás ujišťují, že každý členský stát si ponechá svou samostatnost v rozhodování o vnitrostátní daňové sazbě - ale bude tomu skutečně tak?
Neotvírá CCCTB dveře pro další kroky?
Pokud je CCCTB volitelný, pouze zvýší počet daňových základů, které mají společnosti k dispozici, a učiní systém ještě složitějším.
Domácí daňová legislativa dává obchodu jistotu.
Systém, který by byl zaveden v určitém počtu členských států, by mohl vést k rozdílům ve výkladu pravidel a obchod o tuto jistotu připravit.
Ve zbývajícím čase, který mám k dispozici, bych rád shrnul některé body.
Zaprvé, daňová politika je věcí národní suverenity každého členského státu.
Právo zvolit si úroveň veřejných výdajů a jejich financování je základní funkcí národního demokratického procesu.
Je nezbytné chránit pružnost daňové politiky a vytváření pracovních míst a růst hospodářství.
Jednotný základ by tuto pružnost zničil.
Neexistuje důkaz, proč bychom se měli domnívat, že společný konsolidovaný základ daně z příjmů právnických osob pozitivně ovlivní konkurenceschopnost, náklady na dodržování daňových předpisů, převodní ceny a tak dále.
Ani se nezjednoduší daňové záležitosti EU, protože navrhovaný "volitelný systém" by znamenal, jak jsem před chvílí řekl, jen další vrstvu navíc.
Harmonizace daňového základu by vedla k tlaku na vnitrostátní daňové sazby.
Taková harmonizace by pouze zatraktivnila mimoevropská obchodní místa.
Etický kodex týkající se obchodních daní se obracel na nezdravou daňovou konkurenci.
Rozdílné daňové sazby v rámci EU ale nezdravé nejsou.
Chtěl bych požádat pana komisaře, až bude příští rok předkládat tyto návrhy, jak uvádí, aby vzal tyto argumenty v potaz.
Členské státy jako Irsko již daly...
(Předsedající řečníka přerušil)
(FR) Vážený pane předsedající, pane komisaři, dámy a pánové, nejdříve ze všeho bych rád poděkoval naší zpravodajce za kvalitní práci, kterou odvedla, a za její snahu představit nám zde text, se kterým bohužel sama zjevně není úplně spokojená.
Daňový systém jednoznačně tvoří základní prvek výstavby opravdového vnitřního trhu, pokud chceme, aby trh byl něčím víc než jen zónou volného obchodu, kde je povolena jakákoli forma daně a sociálního dumpingu.
Dokončení vnitřního trhu proto vyžaduje harmonizaci určitých daňových pravidel a v první řadě vytvoření společného konsolidovaného základu daně z příjmu právnických osob.
Zpráva, která nám dnes byla předložena, k tomu otevírá dveře a to mě velmi teší.
Jsem si vědom, že určitá část mých kolegů poslanců je ostře proti tomuto plánu, ve jménu toho, co nazývají "spravedlivou" konkurencí.
Osobně se domnívám, že volná, nepokřivená konkurence - a já nejsem vášnivým zastáncem tohoto typu konkurence - vyžaduje určitou dávku transparentnosti, co se týče pravidel.
Překvapuje mě, že země, které měly prospěch z masivních příspěvků EU, dnes odmítají tento krok, který by byl důležitým krokem vpřed směrem k solidaritě, konkurenci a transparentnosti.
Daně také představují vysoce účinný nástroj, který musí Evropská unie využít, pokud chce zavést svoje strategie, protože takových nástrojů mnoho nemá.
Může to mít pozitivní dopad na nejčistší energie nebo na dosažení...
(Předsedající řečníka přerušil)
(SV) Vážený pane předsedající, tato zpráva je silně ovlivněna kompromisem mezi skupinou PPE-DE a ALDE.
Jsem přesvědčena o tom, že to je z velké části zpráva objektivní.
Zodpovědnost za daňovou politiku ukládá členským státům, zároveň ale existují některé daně, kterým by prospěla větší koordinace v rámci EU.
V originální zprávě paní zpravodajky byl obsažen požadavek naprosté koordinace se silným důrazem na vyšší stupně redistribuce.
To rozhodně není správná cesta, jak umožnit Evropě další rozvoj a vytváření nových pracovních míst.
V globalizovaném světě, v němž žijeme, nejsou vyšší daně tím, co Evropa potřebuje.
Naopak se domnívám, že my, kteří žijeme v zemích s vysokým zdaněním, bychom se měli poohlédnout po jiných modelech, například po rovné dani.
Obecně vzato by měly být sníženy daně u práce a zvýšeny u škodlivé spotřeby.
Například by měly být zavedeny zvláštní environmentální daně a rozumné spotřební daně z alkoholu a tabáku, jak zmínil pan komisař.
Zde v Evropské unii musíme být schopni jednat ve větší shodě.
Toto je politicky citlivé téma - to jsme si zde již vyslechli a já jsem si toho velmi dobře vědoma -, podle mého názoru je to nicméně téma, o kterém se bavit musíme.
Pokud máme vyřešit nejdůležitější problémy související se změnou klimatu a s energií, bylo by to od nás nezodpovědné, kdybychom nástroje fiskální politiky nechali stranou.
Je možné dosáhnout vysokého růstu s vysokými daněmi v oblasti životního prostředí a energií a současně snížit celkové daňové břemeno.
Kdo o tom pochybuje, ať se podívá na politiku pravostředové vlády v mé rodné zemi, Švédsku, jestli si smím na závěr dovolit špetku patriotismu.
(PL) Vážený pane předsedající, pane komisaři, v této rozpravě věnované vlivu daňové a celní politiky na realizaci Lisabonské strategie bych rád upozornil na to, že některé z daňových návrhů obsažených ve zprávě paní Wagenknechtové nebudou mít na hospodářský růst a zaměstnanost v zemích Evropské unie pozitivní dopad.
Zaprvé, posun od daňové konkurence a pokusy standardizovat řešení v oblasti daně z příjmu právnických osob jsou v naprostém protikladu s principem daňové suverenity států EU.
Zadruhé, snižování sazby daně z příjmu právnických osob a současné odstranění jakýchkoli přidružených daňových úlev nejenže nevede ke snížení státního příjmu z této daně, ale ve skutečnosti jej značně zvýší.
To potvrzuje situace v mé zemi, v Polsku, kde sazba daně z příjmu právnických osob byla podstatně snížena, příjmy z této daně se však každým rokem zvyšují.
A nakonec zatřetí, v této situaci považuji návrhy zprávy týkající se daňových systémů a koordinace, včetně přímého zdanění, za hazardní kroky, které realizaci Lisabonské strategie rozhodně nepomohou.
(HU) Děkuji vám, pane předsedající.
O čem tu hovoříme?
Jedním z klíčových témat je otázka, zda jsme vhodnými kandidáty - vzhledem ke konkurenceschopnosti - pro vnější daňovou konkurenci, jinými slovy pro daňovou konkurenci mimo Evropskou unii, a neměli bychom hledat obětní beránky v Evropské unii.
Jinak nastane, jak již řeklo několik mých kolegů, odliv kapitálu z celé Unie.
S čím v rámci daňové politiky souhlasíme?
Souhlasíme s tím, že by měla usnadnit vytváření pracovních míst, jinými slovy podporovat práci; souhlasíme s tím, že bychom měli pomoci malým a středním podnikům, protože právě ty umožňují lidem zůstat tam, kde jsou, pomáhají posilovat rodiny a také vytvářet pracovní místa.
Také schvaluji sociální opatření, která nám pomohou vypořádat se s demografickým problémem v EU.
S čím nesouhlasíme?
Nesouhlasíme s přemírou daní v oblasti zdraví, životního prostředí a sociální politiky namísto zavedení protiinflační politiky a hledání vhodných odpovědí na problémy spjaté s konkurencí.
Musíme si uvědomit, že Evropská unie se rozšířila a stala se velmi heterogenním prostředím.
Očekáváme od všech, že budou dodržovat rozpočtovou disciplínu ve své nezávislé fiskální politice, ale současně chceme minimalizovat nástroje, které k tomu slouží.
Pokud je naším hlavním cílem konvergence a pokud se v tomto ohledu máme někam posunout, potom bychom v oblasti nepřímého zdanění, jako je spotřební daň, měli zavázat nejen ty země, které se pohybují v blízkosti minimální sazby, ale také ty, které využívají daleko vyšších sazeb.
Proto jsme v několika žádostech navrhli změnu současného přístupu, který je založen výhradně na minimální sazbě pro spotřební daň, na určitý "etický kodex", který by nasměroval členské státy na stejnou cestu.
Co se týče společného kapitálu nebo společného daňového základu, rád bych řekl následující: Bylo by vážným problémem, kdyby zavedení minimálních sazeb mělo mít za následek trestání konkurenceschopných zemí.
Také se obávám toho, co se stane s pohybem kapitálu, pokud bude zaveden daňový základ.
Nebude to znamenat, že například zisky z dceřinných společností v nových členských státech budou neustále přehodnocovány v účetnictví jako zisky mateřské společnosti místo toho, aby byly investovány v místě?
Boj proti podvodům je také velmi důležitý a já v tomto ohledu přeji Komisi hodně zdaru.
Je na správné cestě, protože nejdůležitější je zavést pořádek v černé ekonomice a bojovat se zločinem.
Velmi vám děkuji, pane předsedající.
(PL) Vážený pane předsedající, hlavním cílem Lisabonské strategie je zvýšit konkurenceschopnost vnitrostátních ekonomik.
Vysoká míra konkurenceschopnosti umožňuje zvyšovat hospodářský růst, vytvářet nová pracovní místa a také financovat důležité sociální cíle.
Bohužel současný daňový systém v členských státech EU realizaci Lisabonské strategie nepřeje.
Břemena zatěžující pracovní právo a hospodářské aktivity jsou příliš veliká, daňové sazby příliš různorodé a nařízení příliš komplikovaná.
Současně je daňový systém zatížen obrovským množstvím funkcí a úkolů - hospodářských, fiskálních, sociálních a environmentálních.
Aby daně napomáhaly konkurenceschopnosti, musí především vytvářet pobídky k práci, k rozvíjení hospodářské aktivity a k inovacím.
Za tímto účelem by daně, zvláště pak ty přímé, měly být nastaveny na mírnou úroveň, abychom se vyhnuli zbytečné rozmanitosti sazeb a přílišné progresivitě.
Jelikož přímé daně mají silnější, negativní dopad na produkci a zaměstnanost, musíme při plánování rozpočtových příjmů více využívat daní nepřímých.
Co se týče této rozpravy, pane předsedající, obávám se, že je v ní příliš mnoho ideologie a politiky, a příliš málo skutečných ekonomických znalostí.
Nejlepším příkladem jsou pojmy jako daňový dumping a sociální dumping.
Pro zdanění neexistuje žádná objektivní norma, a proto není možné obviňovat státy, které u společností uplatňují nízkou daňovou politiku, z daňového dumpingu.
(PL) Dámy a pánové, dovolte mi na úvod pogratulovat Hospodářskému a měnovému výboru k obtížné a v podstatě úspěšné snaze předložit nezbytné změny původního textu.
Jedním z původních návrhů bylo nejen to, aby Evropská unie stanovila zásady daně z příjmu právnických osob, ale také aby tyto daně byly navzdory světovým trendům zvýšeny.
Je dobře, že k tomu nedošlo.
Z podobného důvodu bychom se měli také kriticky podívat na podporu harmonizace daňového základu uvedenou v textu zprávy.
Společný daňový základ by znamenal ránu pro daňovou konkurenci v EU se všemi svými negativními důsledky.
Jeho zavedení by v protikladu s lisabonskými cíly omezilo snahy členských států optimalizovat daň z příjmu právnických osob.
Politicky řečeno, znamenalo by to břemeno pro Evropskou unii, která by ve svém vlastním zájmu měla od snahy ovlivnit podobu daňových systémů v Evropě upustit.
člen Komise. - Vážený pane předsedající, tato rozprava je velmi podnětná a většina příspěvků vyznívá povzbudivě.
Jsem stejně jako vy přesvědčen, že naše snahy odstranit bariéry na vnitřním trhu stojí za podporu.
Zvláště pak jsem vděčný za vaši podporu týkající se zásadního projektu CCCTB a těším se na vaši vlastní chystanou zprávu o společném základě.
Pokud jde o některé kritické poznámky, mám v úmyslu zaslat osobní dopis váženým poslancům, kteří vyjádřili své námitky, čehož si vážím.
Bude lepší, když odpovím písemnou formou, protože vás nyní nechci příliš okrádat o čas.
Těší mě, že většina z vás sdílí můj názor, že při dosahování řady cílů politiky EU hraje daňová politika zásadní roli, což se týká zvláště oblasti růstu, zaměstnanosti, konkurenceschopnosti a trvale udržitelného rozvoje.
Děkuji vám za pozornost a podporu.
Rozprava je ukončena.
Hlasování se bude konat zítra ve 12:00 hodin.
Dámy a pánové, rád bych mnohým z vás poděkoval za dodržení časového limitu a také všem, jak věřím, za jejich pochopení, které nám umožnilo ukončit rozpravu o pět minut dříve, a vyslechnout si tudíž každého, na rozdíl od jiných příležitostí, kdy se stává, že si před důležitou rozpravou či hlasováním nejsme schopni vyslechnout názory našich kolegů.
Písemná prohlášení (článek 142)
písemně. - Všichni se nejspíš shodneme na tom, že současná existence 27 státních daňových systémů vážně brání tomu, aby se v plné míře uplatnily výhody našeho jednotného trhu.
Navíc máme opravdovou příležitost znovu povzbudit realizaci Lisabonské strategie pomocí celounijního daňového systému a celních opatření, které z Evropské unie učiní přitažlivější místo pro investice i práci.
Při rozšiřování a prohlubování konkurenceschopnějších trhů bychom měli využít všech dosažitelných nástrojů, včetně lepší daňové a celní politiky orientované na investice, abychom zvýšili zaměstnanost, investice do výzkumu a vývoje a rozvoj technologií šetrných k životnímu prostředí.
V tomto ohledu velmi vřele vítáme vlastní zprávu sestavenou paní Wagenknechtovou, jejímž cílem je stanovit nezbytný daňový rámec pro podporu rizikových investic a investic do inovací, aby bylo dosaženo cílů v oblasti růstu a zaměstnanosti.
Výhody zjednodušení a harmonizace daňových systémů v rámci Unie jako celku jsou zjevné: Nejenže vedou k dosažení lisabonských cílů - prostřednictvím silnějších daňových pobídek pro investice -, ale co víc, pomohou nám dosáhnout tržní integrace EU tím, že odstraní zbývající překážky v cestě za dokončením jednotného trhu.
(Zasedání bylo přerušeno v 9:55 a znovu zahájeno v 10:10.)
Výsledky neformální schůzky na nejvyšší úrovni šéfů států a vlád (Lisabon, 18.-19. října 2007) (rozprava)
Dalším bodem na pořadu jsou sdělení Rady a Komise o výsledcích neformální schůzky na nejvyšší úrovni šéfů států a vlád v Lisabonu.
Rád bych zde vřele přivítal předsedu Rady EU a předsedu vlády Portugalska, pana Josého Sócratese.
Srdečně vás dnes ráno vítám v Evropském parlamentu!
Neméně vřele zde samozřejmě vítám i předsedu Evropské komise, pana Josého Manuela Durãoa Barrosa, a velmi mu děkuji za práci na evropském summitu.
Dámy a pánové, než zahájíme rozpravu, rád bych - aniž bych chtěl jakkoli předbíhat - upřímně poděkoval portugalskému předsednictví za výborný výkon a za úspěch, jehož se podařilo dosáhnout ve čtvrtek v noci okolo 1 hodiny, kdy byla schválena Smlouva o Evropské unii a Smlouva o fungování Evropské unie.
To je skvělý výsledek pro Evropskou unii a také pro nás všechny.
Jménem Evropského parlamentu bych rád dodal, že bez Evropského parlamentu bychom nebyli tam, kde jsme dnes.
Je to skvělý výsledek pro nás všechny, protože tato smlouva byla a je pro Evropský parlament tou nejvyšší prioritou, pokud v této smlouvě máme dosáhnout úspěchu a vítězství.
Po těchto poděkováních portugalskému předsednictví a také Komisi - vidím zde paní komisařku Wallströmovou, která má také obrovské zásluhy, vedle předsedy Komise - je mi velkým potěšením a ctí předat slovo předsedovi Rady EU, Josému Sócratesovi.
Vítejte v Evropském parlamentu!
Vážený pane předsedo, pane předsedo Komise, dámy a pánové, dovolte mi dnes věnovat má první slova památce mého přítele.
Památce poslance Evropského parlamentu Fausta Correiy, který před několika dny zemřel.
Zemřel mladý.
Jeho smrt znamená obrovskou ztrátu nejen pro Evropský parlament, ale také pro portugalskou sociálnědemokratickou stranu.
Fausto Correia byl muž vynikajících politických i lidských vlastností.
Všichni jste měli možnost jej poznat.
Byl to inteligentní politik, otevřený člověk a za všech okolností oddaný vznešeným evropským ideálům.
Ale já bych zde rád zvláště vyzdvihl jeho lidské vlastnosti: velkorysost, přátelskost a toleranci.
Právě naše lidské ctnosti jsou tím, co dává smysl našemu politickému životu.
Jeho skon je pro mě osobní ztrátou, ztrátou starého přítele, se kterým jsem sdílel mnoho chvil svého života a který mi bude obrovsky chybět.
Dámy a pánové, když jsem zde před třemi měsíci tomuto shromáždění představoval program portugalského předsednictví, uvedl jsem velmi jasně, co bude tou největší výzvou - tou nejvyšší prioritou - portugalského předsednictví: dosáhnout dohody o nové smlouvě a ukončit tak bezvýchodnou situaci institucionální debaty, do které se Evropská unie v posledních šesti letech dostala.
Dnes mě tedy naplňuje velkým uspokojením, že mohu předstoupit před Parlament s dohodou uzavřenou na mezivládní konferenci 18. října.
Tato dohoda byla základem pro novou Lisabonskou smlouvu.
Smlouva bude podepsána 13. prosince ve městě, jehož název ponese.
Portugalské předsednictví začalo úkolem proměnit mandát, který jsme zdědili po německém předsednictví a který, jak jsem již řekl, byl ve stavu příkladné preciznosti a přehlednosti, v novou smlouvu.
To bylo naše poslání.
Dohoda, kterou jsme uzavřeli, je důkazem toho, že metoda a časový plán, který jsme si stanovili na začátku našeho předsednictví, byly správné.
Bylo nutné - jak jsem zde řekl na začátku předsednictví - využít co nejlépe červnového zasedání Rady, aby k dokončení smlouvy mohlo dojít nikoli v prosinci, jak někteří prosazovali, ale v říjnu, na neformálním zasedání, a nemýlili jsme se.
Pravdou zůstává, že jsme uspořádali nejrychlejší mezivládní konferenci v dějinách Evropské unie, jaká se kdy konala za účelem přezkoumání nějaké smlouvy.
Začala 23. července a skončila 18. října.
Až budou jednou sepsány dějiny této smlouvy, lépe porozumíme tomu, jak důležité bylo neodkládat na konec roku politické rozhodnutí, ke kterému jsme schopni dojít dříve.
Evropa potřebovala rychlou dohodu a to přesně dostala.
Evropa potřebovala znamení jistoty a to přesně dostala.
A konečně, Evropa se potřebovala vydat vstříc budoucnosti a to se stalo.
Spolupracovali jsme na tom bez ustání se všemi členskými státy, které bez výjimky projevily konstruktivního ducha a vůli překonat zbývající překážky.
To nám umožnilo předložit úplné znění smlouvy 3. října a posunulo nás to mnohem blíže k cíli.
Sporných otázek, které zbývalo vyřešit na lisabonské neformální schůzce na nejvyšší úrovni, byl omezený počet, ačkoli šlo o zjevně politicky citlivá témata.
V tomto kontextu bylo naší strategií dosáhnout dohody hned v první den schůzky.
To nám nejenže připadalo možné, ale především vysoce žádoucí, poněvadž by to dalo Evropě jasný signál.
Signál, že Evropská unie je schopna činit rychlá rozhodnutí, dokonce i taková, která všichni považují za obtížná.
Navíc bylo velmi důležité, abychom byli schopni vyřešit tyto institucionální otázky během prvního dne neformálního zasedání a druhý den se hned po rozhodnutí věnovat globalizaci a otázce, jak by měla Evropa řešit globální problémy.
V Lisabonu tedy došlo k dosažení dohody v následujících otázkách, které nám umožnili dotáhnout dohodu o smlouvě do konce:
Nejprve prohlášení z Ioanniny a řešení v dohodě bylo dosaženo na dvou úrovních:
na úrovni deklarace vztahující se k systému rozhodování v Radě kvalifikovanou většinou, která objasňuje vlastní bezpečnostní mechanismus z Ioanniny;
navíc na úrovni protokolu, který určuje, jakým způsobem může být tento mechanismus konsensu v Radě pozměňován či zrušen.
Jak jsem již měl tu příležitost uvést, ioanninská otázka vyžadovala, jak jsem viděl v dohodě posledního zasedání, aby toto ustanovení bylo ze zákona závazné, ale aby nebylo obsaženo ve smlouvě.
Řešení, které jsme přijali, tedy deklarace a protokol, který zaručuje, že rozhodnutí týkající se Ioanniny lze změnit pouze na základě konsensu, se nám zdála nejvěrnější duchu minulé dohody.
Tímto způsobem jsme tedy poskytli záruky kompromisu z Ioannniny, aniž bychom narušili integritu rozhodovacího procesu vyžadujícího kvalifikovanou většinu.
Bylo také zapotřebí vyřešit politickou otázku týkající se počtu generálních advokátů Evropského soudního dvora.
Bylo přijato prohlášení v tom smyslu, že Rada schválí žádost Soudního dvora o zvýšení počtu generálních advokátů o tři (z osmi na jedenáct).
Polsko tak bude mít stálého generálního advokáta a nebude již součástí systému obměňování, přičemž stávající obměňovací systém bude zahrnovat pět generálních advokátů, namísto tří.
Co se týče jmenování vysokého představitele Unie pro zahraniční věci a bezpečnostní politiku, shodli jsme se na prohlášení v tom smyslu, že Evropský parlament by se měl prostřednictvím příslušných styků podílet na jmenovacím postupu už v prvním stádiu, počínaje lednem 2009.
Konference také schválila prohlášení objasňující vymezení kompetencí mezi Unií a členskými státy, jak je stanoveno ve Smlouvách.
A nakonec k otázce složení Evropského parlamentu.
Jak všichni víte, článek 9a Smlouvy o Evropské unii byl pozměněn v tom smyslu, že počet poslanců nesmí překročit sedm set padesát, plus předseda, tj. 751, při zachování systému poměrného zastoupení.
K této změně byla připojena dvě prohlášení:
první stanovuje, že dodatečné křeslo v Evropském parlamentu připadne Itálii;
druhé zaručuje, že Evropská rada udělí svůj politický souhlas se složením Evropského parlamentu, založený na návrhu Parlamentu samotného.
Rada tedy přijala požadavky předložené Parlamentem a rozšířila je o to, co považovala za přijatelnou úpravu, s tím, že současný rámec bude upraven během období 2009-2014.
Kromě záležitostí, které jsem právě zmínil, bylo cílem portugalského předsednictví také začlenit do smlouvy pravidla a výjimky, které byly součástí mandátu, přirozeně při respektování názorů členských států, které jich chtěli docílit, ale vždy s hlavním zájmem, aby nedošlo ke znevážení rozhodovacího procesu Společenství, a s ohledem na celkovou soudržnost smlouvy.
Máme tedy novou smlouvu.
Je to nová a dobrá smlouva.
Smlouva, která řeší krizi minulosti a umožňuje Evropě hledět do budoucnosti.
Smlouva s důležitými výhodami, z nichž některé bych zde rád, pokud mohu, vyzdvihl.
Tato smlouva přijímá beze změny rozšíření účasti Evropského parlamentu v legislativním procesu stejně jako inovace v rozpočtovém procesu, čímž zvyšuje demokratickou legitimitu Evropské unie;
Tato smlouva zlepšuje rozhodovací proces, konkrétně rozšířením hlasování kvalifikovanou většinou v oblasti svobody, bezpečnosti a spravedlnosti;
Opět v oblasti svobody, bezpečnosti a spravedlnosti tato smlouva zachovává nezbytné právní základy pro rozvoj účinnější imigrační a azylové politiky a také pro rozvoj policejní a justiční spolupráce v boji proti terorismu a organizovanému zločinu, která posílí bezpečnost našich občanů;
Tato smlouva jasně vyjmenovává oblasti, ve kterých členské státy přenesly pravomoci na Evropskou unii;
Tato smlouva posiluje dozorčí roli národních parlamentů.
Mezi všemi výhodami, které tato smlouva přináší, je nicméně jeden bod, který bych rád obzvláště zdůraznil: Tato smlouva výslovně činí Listinu základních práv právně závaznou, což má být prohlášeno třemi orgány Evropské unie dne 12. prosince.
Navíc Evropská unie přistoupila na Evropskou úmluvu o lidských právech a bylo nalezeno řešení pro otázku právního rámce evropského občanství, jak bylo požadováno, navíc zástupci Parlamentu.
Co se týče zahraničních vztahů, nový institucionální rámec vytvořený touto smlouvou - především post vysokého představitele a místopředsedy Evropské komise pro zahraniční záležitosti - je odrazem evropských snah v oblasti zahraniční politiky, který Evropě umožní hrát významnější roli na mezinárodním poli a poskytne jí prostředky pro lepší spolupráci s našimi partnery.
Dámy a pánové, jednání byla tvrdá a náročná, ale Evropa uspěla.
Evropa uspěla a dosáhla rozhodujícího cíle mít smlouvu, která bude hájit evropské hodnoty a která posílí Evropu v globální hospodářské pozici, a zavést nové, účinnější institucionální podmínky, které Evropě k této pozici pomohou.
Evropa je tedy po této schůzce silnější.
Silnější, aby mohla čelit globálním problémům.
Silnější, aby mohla přijmout svoji roli ve světě.
Silnější, protože vyslala znamení jistoty a sebedůvěry našemu hospodářství a evropským občanům.
Lisabonská smlouva nyní ukazuje, že Evropa je připravená, sebevědomá a sebejistá.
Lisabonská smlouva připravila Evropu na novou éru.
Dovolte mi nyní, abych poděkoval Evropskému parlamentu a jeho předsedovi Hansi-Gertovi Pötteringovi a představitelům Parlamentu na mezivládní konferenci - Elmaru Brookovi (PPE-DE), Enriqueovi Barón-Crespovi (PSE) and Andrewovi Duffovi (ALDE).
Jménem portugalského předsednictví bych velmi rád poděkoval za vaši výbornou spolupráci, konstruktivní návrhy, ale hlavně za to, že jste zůstali věrni svému závazku přivést Evropu k dohodě a přivést ji k ní rychle.
(Hlasitý potlesk)
Také mi dovolte poděkovat Evropské komisi, zvláště pak předsedovi Komise, kterému je naše předsednictví hluboce zavázáno za měsíce neocenitelné pomoci s dovedením jednání k úspěšnému konci.
Pane předsedo, velmi vám děkuji.
(Potlesk)
Svou velkou vděčnost však musím také vyjádřit generálnímu sekretariátu Rady, především pak právním službám Rady a generálnímu řediteli Jean-Claudovi Pirisovi.
Jménem předsednictví bych jim rád srdečně poděkoval za jejich tvrdou práci, schopnosti a obětavost.
Odvedli naprosto skvělou práci.
Chtěl bych také poděkovat všem zástupcům členských států, kteří se, na různých úrovních, účastnili mezivládní konference.
Předsednictví nezapomene na atmosféru spolupráce, odhodlání a otevřenosti, která provázela hledání nejlepších řešení.
Dámy a pánové, dovolte mi nyní vyjádřit několik osobních poděkování.
Rád bych poděkoval ministru zahraničních věcí, panu Luísi Amadovi, který sedí vedle mě, ministrovi Lobovi Antunesovi a všem portugalským diplomatům, kteří ze sebe v tomto období vydali všechno, aby se na tento čin vzpomínalo bezpochyby jako na jeden z největších úspěchů evropského předsednictví.
Dámy a pánové, poté, co se šéfům států a vlád podařilo dovést Lisabonskou smlouvu do konce, mohli se ráno druhý den věnovat diskuzi o zahraniční dimenzi lisabonské agendy a otázce, jak by Evropa měla reagovat na problémy globalizace.
Byla to výtečná rozprava, jejíž součástí byl i cenný příspěvek předsedy Evropského parlamentu.
Byla to rozprava hledící do budoucnosti.
Předseda Evropské komise měl důležitý diskusní příspěvek, založený na sdělení Komise nazvaném V evropském zájmu je uspět ve věku globalizace.
Tento dokument velmi ocenili šéfové států a vlád.
Hlavními body rozpravy byly finanční trhy ve světle nedávných nepokojů a změna klimatu vzhledem ke konferenci v Bali.
Z mnoha různých závěrů, které vyplynuly z rozpravy, bych rád zdůraznil jeden: myšlenku, která zazněla na rozpravě v pátek ráno, totiž že Evropa je nyní vybavena - a v určitých oblastech dokonce zavázána - k tomu, aby vedla globalizační proces, ať už máme na mysli reciproční otevírání trhů, zlepšování norem v oblasti životního prostředí, v oblasti sociální a finanční a v oblasti duševního vlastnictví nebo posilování strategické spolupráce s našimi mezinárodními partnery.
Dámy a pánové, dovolte mi, než skončím, zmínit ještě poslední věc.
Je pravda, že 18. říjen skončil dohodou o Lisabonské smlouvě, ale také tím dnem začala jiná důležitá dohoda, o které bych vám zde rád řekl: dohoda mezi evropskými sociálními partnery o nových výzvách pracovního trhu.
Prostřednictvím této dohody ukázali sociální partneři příklad konstruktivního zapojení, zodpovědnosti a sociálního dialogu.
Dobrý příklad pozornosti věnované potřebě dialogu, potřebě reformy v tomto globalizovaném a neustále se proměňujícím světě.
Dámy a pánové, dovolte mi na závěr pár osobních postřehů.
V politickém životě se stává zřídka, že máme tu příležitost posloužit naší zemi a Evropě v kritickém okamžiku.
Je mi ctí, že jsem tu příležitost dostal.
Chtěl bych vám všem z hloubi svého srdce poděkovat za podporu napříč politickým spektrem, které se mi zde vždy dostalo.
Nicméně naše práce neskončila.
Zbývá ještě mnoho vykonat.
Za sebe bych vás chtěl ujistit, že předsednictví bude pokračovat v práci se stejným odhodláním, energií a s přesvědčením, že jsme započali cestu, na jejímž konci bude silnější Evropa a lepší svět.
(Hlasitý potlesk)
Děkujeme, pane úřadující předsedo, za vaši zprávu a práci.
Dámy a pánové, slyšeli jste o složení Evropského parlamentu a zpráva úřadujícího předsedy nezmiňovala hlasovací práva předsedy Evropského parlamentu.
Rád bych zde tedy znovu zdůraznil, že se nezmiňovala ani o Evropské radě.
Předseda Evropského parlamentu samozřejmě využije, pokud bude souhlasit, svá práva.
Nikdo mu je nemůže upřít a Evropská rada ani tak neučinila.
Rád bych to zde uvedl do zápisu.
Rád bych nyní požádal předsedu Evropské komise Juana Manuela Durãoa Barrosa, aby pronesl pár slov.
Velice vám děkuji, pane předsedo Komise.
jménem skupiny PSE. - (DE) Vážený pane předsedo, dámy a pánové, dovolte mi na úvod poděkovat panu Sócratesovi a panu Amadovi.
Měli před sebou obtížný, velice obtížný úkol.
Jménem Skupiny sociálních demokratů v Evropském parlamentu bych jim chtěl říct, že svůj úkol odvedli více než skvěle.
Blahopřeji, pane premiére!
(Potlesk)
Evropa stojí před velkými a složitými otázkami - nejen nyní, ale již mnoho let.
Již léta debatujeme o stejných problémech.
Propast mezi bohatstvím a chudobou se stále více prohlubuje - v rámci EU a celého světa, mezi naším kontinentem a ostatními kontinenty.
Sociální spravedlnost zde a ve světě představuje pro Evropskou unii jednu z hlavních výzev.
Státy, které jsou členy OSN a jsou ostrovními státy, již roky volají v OSN o pomoc.
Některé tyto země vědí, že kdyby změna klimatu pokračovala stejným tempem a stouply hladiny moří, neměly by před sebou již žádnou budoucnost.
Změna klimatu není teorie, ale realita, která vyžaduje okamžitou akci Evropské unie.
Čelíme složitým problémům.
Jednoho z nich jste se správně chopili ve svém předsednictví: problému afrického kontinentu.
Jako superbohatí Evropané nemůžeme jen sledovat, jak tento kontinent vymírá, ať už vlivem občanských válek nebo AIDS.
My - jako Evropané, jako státy i jako Parlament - jsme žádáni, abychom se tomu problému postavili, a jsme o to, dámy a pánové, žádáni nejen posledních pár let, ale již dlouhou dobu.
Avšak Evropská unie se od roku 2001 přednostně zaobírá nikoli těmito problémy, ale svými institucionálními otázkami.
Tento stav trvá již přespříliš dlouho!
Je dobře, že je to nyní za námi, že institucionální rámec je konečně vytvořen, takže se nyní můžeme konečně zaměřit na politické otázky.
Tím velkým úspěchem minulého víkendu je, že nyní jsme konečně schopni se soustředit na to, co je třeba politicky vykonat a co od nás lidé očekávají především.
Proto pane předsedo, dámy a pánové, minulý víkend přinesl několik povzbudivých signálů.
Schůzka se sociálními partnery je krok správným směrem.
Kapitál a práce spolu musí umět komunikovat jako rovný s rovným.
Pro nás, sociální demokraty, je tohle podstatná část tohoto nového návrhu ústavy - smlouva by se neměla takto nazývat a já musím říct, že za ústavou velice pokulhává -, že sociální spravedlnost bude zde v Evropě vykonávána prostřednictvím většího spolurozhodování na straně Evropského parlamentu.
S ohledem na hlasování kvalifikovanou většinou nemůže nic projít bez nás, sociálních demokratů, bez evropské levice.
Proto bych řekl, že tato smlouva pomůže evropské legislativě k tomu, aby se stala sociálnější a aby byla založena na cílech, na nichž jsme se shodli se sociálními partnery na této neformální schůzce.
S budoucím většinovým hlasováním máme konečně příležitost - mimochodem i v zemědělské politice - prosadit reformy, o které se již dlouho snažíme.
Tyto reformy jsou také nezbytné, protože kdokoli, kdo chce vypadat věrohodně na světových jednáních - na kole jednání v Dohá - a v Bali, bude muset v určitém bodě říct: Ano, potřebujeme reformu politiky subvencí.
To bude také možné s touto smlouvou.
Existují problémy, kterým musíme čelit.
Prezident Spojených států hovoří o Třetí světové válce a my řešíme, zda by předseda Evropského parlamentu měl, či neměl mít hlasovací právo!
To je přesně ten nepoměr, který musí v Evropě skončit.
Návrh smlouvy toto bude moci zastavit.
Věřím, že s touto smlouvou činíme velký krok kupředu.
Evropa se stává demokratičtější, transparentnější a její orgány výkonnější.
My ve Skupině sociálních demokratů v Evropském parlamentu musíme připustit, že jsme nedosáhli všeho, čeho jsme chtěli dosáhnout, a těm, kteří nyní znovu volají, že toto je ve skutečnosti ta ústava - četl jsem v některých britských novinách, že pár mých kolegů ji považuje za skutečnou ústavu -, musím bohužel sdělit, že nečetli ani ústavu, ani tuto smlouvu.
Tato smlouva za ústavou velmi zaostává.
Avšak je to nepochybně více než Niceská smlouva!
Pokrok tedy nejde vždy tím směrem, kterým bychom chtěli.
Někdy to vyžaduje více času.
Nicméně můžeme říct jedno. Smlouva, jež před námi nyní leží, je lépe přichystána, co se týče demokratické politiky, sociální politiky a institucí, které nám umožní efektivněji řešit celosvětové sociální problémy, kterým čelíme.
Sociální demokraté v Evropském parlamentu jsou stejně jako všechny naše delegace připraveni smlouvu schválit, a to je výsledek naší včerejší rozpravy.
(Potlesk)
jménem skupiny ALDE. - Vážený pane předsedo, je příznačné, že reformní smlouva má být podepsána ve městě, které Caesar kdysi nazval "Felicitas Julia", tedy Juliovo štěstí, protože překonalo roky útoků, obležení, dokonce i podlou léčku, a povstalo z nich zakrvácené a pohmožděné, ale přesto víceméně netknuté, jako modrotisk demokratičtější a transparentnější Evropské unie.
Tak Felicitas José.
Nechť je vaše jméno, stejně jako to Caesarovo, navždy spjato s historickými změnami, které jste v Lisabonu ukuli - změnami, jako je normalizace spolurozhodování, konec tyranie radních vet a umístění resortu energií, spravedlnosti a domácích záležitostí pod demokratický drobnohled: to jsou změny, které dávají Unii schopnost postavit se výzvám globalizace.
(Smích)
Je škoda, že smlouva není "lépe stravitelná", ale - poté, co byla "řeznicky poražena" pery státních zaměstnanců z 27 členských států - co byste čekali?
Váš slavný básník Fernando Pessoa kdysi napsal: "Žádná inteligentní myšlenka nemůže získat obecnou podporu, pokud v ní není alespoň špetka hlouposti."
Nuže, v tomto případě je na vině národní zájem, který zředil a narušil politiky a jednání, která jsou ve všech našich zájmech.
Národní handrkování a tahanice, kterými jste se zabývali, připomínaly pokleslou komedii upadající ve frašku: rozhodnutí, že rakouské univerzity mohou porušovat zákon ještě dalších pět let, zatímco se policie bude dívat jinam, nebo vytvoření dvou tříd pro Evropany: těch se základními právy a těch bez nich.
Nebo návrhy, že předseda Evropského parlamentu by se měl vzdát svého hlasovacího práva nebo že Rada by měla mít právo určovat jednací řád Parlamentu.
Ale skutečnou tragédií je tohle: neviděli jsme jediného představitele státu vracet se domů a mávat evropskou vlajkou.
Namísto toho z nás páčili výjimky a zrušení a vyloučení, která zmrzačila text, který dnes leží před námi.
Jak můžete, vážení, čekat, že přesvědčíte lidi, když nejste sami přesvědčeni?
Když se nedostatek úsilí a ambicí skrytý v minimalistické smlouvě odráží v nedostatku nadšení?
Ano, je vaším právem jednat tak, jak chcete, ale je to také vaše odpovědnost.
Jediná věc, které by měl Parlament mezi všemi těmi úspěchy litovat, je ten proces.
Kodexy transparentnosti a demokracie, které řídily ústavní dohodu, byly mnohem vhodnější než tajuplné schůzky a zákulisní dohody v těch poněkud brzkých hodinách čtvrtečního rána.
O záležitostech takového významu by se nemělo rozhodovat způsobem kamikadze.
(Potlesk)
Nicméně ještě jednou: gratulace.
Pronáším přípitek s poloprázdnou skleničkou: dvakrát na zdraví Lisabonské smlouvě.
Doufejme, že její výhody nás posunou dopředu rychleji a přemění cynismus ve znovunabytou víru.
(Potlesk)
Vážený pane předsedo, dámy a pánové, Skupina Zelených/Evropské svobodné aliance vždy byla pevným zastáncem nutné potřeby evropské ústavy, krátkého, silného textu jako vyjádření evropské demokracie a soudržnosti jejích národů.
Podporovali jsme ústavní smlouvu, i přes její obrovské nedostatky, a dnes doufáme, že tato zmatená věc - nemůžeme ji nazývat zjednodušenou smlouvou, protože, řekněme si to na rovinu: to je vtip -, kterou jste nám předložili, bude ratifikována, abychom se, pane Crowley, dostali o stupeň dál.
Nepřipojíme se ke glorifikaci výsledku, který v porovnání s ústavní smlouvou obsahuje pouze zpátečnické kroky.
Naštěstí, pane premiére Sócratesi, mezivládní konference byla krátká.
Nejsem si totiž jistá, kdyby byla delší, jaká další mistrovská díla by nám Rada a její právní a diplomatické služby předložily.
Zaplaťpánbůh proto, že byla krátká.
Dnes bychom ovšem chtěli veřejně odsoudit ty, kteří jsou odpovědni za tuto vysoce neuspokojivou situaci. Nejprve, Evropský konvent a jeho předsedu, který systematicky odmítal zahrnout včas na pořad jednání zrušení dogmatu veta týkajícího se smlouvy a dnes na to doplácí v podobě systematického rozebírání jeho práce a zapomnětlivosti.
Nikdo, včetně předsedy vlády Sócratese, si zde nevzpomněl na práci Konventu; proevropští odpůrci referend, kteří se dnes ocitli s holýma rukama, s menší demokracií, zato s větším nacionalismem a větším zmatkem.
Britská vláda a britská média, která se všemi svými výrazy pragmatismu a spolehlivosti ve skutečnosti hanebně ustoupila vytí Murdochových bulvárních plátků a - poté, co pomohla udělat Listinu základních práv ústavní smlouvu daleko, daleko horší, než mohla být - dosáhla toho, že přesvědčila veřejnost o tom, že mít méně práv, méně ochrany, méně transparentnosti a méně demokracie je velké vítězství.
Tento Parlament a Komisi, které se rozhodly mlčet po dobu dvou let, neřešíce tak zázračnou iniciativu paní Merkelové, Evropské rady a vlád, které se rozhodly vzít proces reformy smluv z rukou veřejnosti a národních parlamentů a rozehrát hru komplikací a zmatků, aby zachránily, co se dalo zachránit.
Pane předsedo, ratifikace nyní začaly - proces, během kterého Zelení nebudou lhát veřejnosti.
Dotčený text obsahuje pár pozitivních bodů, ale jinak je plný léček a chyb.
Budeme pracovat na tom, aby ratifikace a realizace nové Smlouvy neupozadily skutečnost, že cesta k opravdu svobodné, otevřené a demokratické Evropě není u konce a že toto je pouze první krok, a to ještě krok nikterak slavný.
jménem skupiny IND/DEM. - Vážený pane předsedo, toto není poprvé, kdy vidím předsedu Komise a šéfy států přijít do této komory po schůzce ve starobylém městě Lisabon a prohlašovat celou věc za absolutní úspěch a příklad toho, jak úžasně úspěšná Unie je.
Ano, pamatujete si na to, pane Barroso, že?
Lisabonská agenda.
Před sedmi lety jste nám zde říkali, po víkendové schůzce v Lisabonu, že se brzy staneme tou nejvyspělejší ekonomikou na světě s úplnou zaměstnaností a vysokým růstem.
Nuže, jak víme, jsme ve třetí čtvrtině cesty a tento plán naprosto zkrachoval.
Nebyl bych být vámi tak samolibý ani ohledně schůzky, ke které došlo v Lisabonu minulý týden, protože pro jednou budou mít slovo národní parlamenty.
To je samozřejmě neobvyklé, protože obecně vzato národní parlamenty nemají příliš pravomocí, protože ty si pro sebe uzurpují evropské orgány.
Nicméně tentokrát národní parlamenty budou mít slovo a je zde reálná šance, že se dočkáme více referend, nejen v Irsku.
To je pochopitelně přesně to, co nechcete, není-liž pravda?
Máte takovou nechuť k demokracii, že ji dokonce nazýváte populismem.
Postavili jste se k francouzskému a nizozemskému referendu s opovržením a odmítli jste vzít ne jako odpověď.
Jste euronacionalisti, nebezpeční lidé, co se nezastaví před ničím.
To, co lisabonská schůzka představuje, je obrovský podvod a pokus vnutit národům Evropy ústavu tím, že vypustíte slovo ústava a zabalíte ji do nového papíru, když ve skutečnosti jde o stejné návrhy.
Vaše chování je naprosto hanebné, ale já doufám a věřím, že ve Westminsteru matka všech parlamentů pro jednou splní svůj účel a Britové se dočkají referenda.
Od politických tříd v Evropě už jsme toho slyšeli dost.
Nyní je načase, abychom v Británii a v mnoha ostatních zemích Evropy slyšeli, co si myslí lidé.
Tento plán se vám nepodaří prosadit bez podpory lidí.
Nechte je mluvit.
jménem skupiny ITS. - (FR) Vážený pane předsedo, dámy a pánové, dva a půl roku poté, co Francouzi a Nizozemci odmítli euroústavu, přijala 19. října v Lisabonu Evropská rada zjednodušenou reformní smlouvu, což je opravdu velmi špatný název, protože ve skutečnosti je složitější a s opravdovými reformami odmítnuté ústavy má pramálo společného.
Zkrátka, snaží se nám zakrýt oči a přesvědčit nás, že tento text nemá nic společného s tím předchozím, aby tak nemuseli čelit názoru Evropanů v referendu.
Říkáte, že jde o příliš vážnou záležitost na to, aby byla svěřena rozhodnutí lidu.
Nuže, my si myslíme pravý opak.
Protože pokud je tohle okopírovaná ústava, zaslouží si, aby o její ratifikaci rozhodlo referendum v každé zemi, počínaje Francií a Nizozemskem.
Pouze referendum může zrušit to, co se v jiném referendu rozhodlo.
Dnes, aniž bych se snažil být stranický, zahajuji ve své zemi velkou petici ve snaze přesvědčit francouzského prezidenta, který stál u zrodu této evropské minismlouvy, aby změnil názor a nabídl referendum.
Tady se jedná o budoucnosti našich vlastních národů, o jejich suverenitě, nezávislosti, identitě a svobodě.
Nemůžeme například přenechat zodpovědnost za naše zastupování v zahraničí vysokému představiteli, stejně jako nemůžeme dovolit, aby naše křeslo v Bezpečnostní radě OSN bylo ohroženo ve jménu právní subjektivity EU, nebo dovolit, aby náš soudní a legislativní soubor byl narušen soudci v Lucemburku.
Zastánci takového popření demokracie by se v dějinách zodpovídali z těžkého břemene zodpovědnosti.
(SK) Na schůzce šéfů států a vlád, jež se konala minulý týden, se dohodla smlouva, která by měla přizpůsobit orgány Evropské unie na novou situaci a zlepšit dosud platné smlouvy.
V současnosti, kdy struktura Evropské unie je diametrálně odlišná od té z roku 1957, je nutné přijmout nový evropský dokument, nová jasná pravidla hry, a tento proces já plně podporuji.
Pokud má Evropská unie být důvěryhodná, musí svým občanům zaručit lidská práva a základní svobody.
V preambuli a v článcích smlouvy jsou tyto hodnoty vícekrát zmíněné - a právě na hodnotách úcty a lidské důstojnosti, svobody, demokracie a rovnosti je Unie postavena.
Velmi mě mrzí, že se sice v článku 3 nové smlouvy hlásíme k přísnému dodržování zásad Charty OSN, která se týká ochrany lidských práv, ale zahrnutí Listiny základních práv EU odmítáme.
Záměrně tento negativní akt generalizuji, protože mým cílem není ukázat prstem na jednotlivé členské státy, které se odmítají vyjádřit k této závažné otázce.
Listina základních práv je ze smlouvy vynechána a toho já hluboce lituji.
Nepotvrzuje snad tato Listina lidská práva, která vyplývají z ústavních tradic a která jsou pro všechny státy společná?
Zastávám názor, že poslanci Evropského parlamentu sehrávají v současnosti velmi důležitou úlohu v procesu reformy Smlouvy jako obhájci názorů evropských občanů a měli by být katalyzátorem pro dosáhnutí dohody hlavně v oblastech, jako jsou lidská práva.
Pane Sócratesi, pane Barroso, gratuluji.
Také vyjadřuji uznání za tuto nepřetržitou práci na rozšiřování pravomocí Parlamentu.
zástupce Evropského parlamentu na mezivládní konferenci. - (PT) Blahopřejeme; pan předseda dostál svému jménu a pracoval se zaujetím a odhodláním na úspěchu schůzky.
, zástupce Evropského parlamentu na mezivládní konferenci. - (ES) Vážený pane předsedo, pane úřadující předsedo Rady, dámy a pánové, mohu dosvědčit, jako někdo, kdo byl přítomen na závěr mezivládní konference - domnívám se, že to je poprvé, co byl předseda a tři představitelé přijati na konferenci -, že portugalské předsednictví vyslyšelo Evropský parlament: zaprvé v tom, že obnovilo koncept občanství, ačkoli se to do poloviny září zdálo nemožné, a zadruhé v tom, že věnovalo řádnou péči Listině základních práv, což se také zdálo nemožné, a dále také v tom, že podstatně rozšířilo většinové hlasování.
Není to jen výhra pro Evropský parlament, ale také pro Evropu, a my jsme tomu pomohli.
Úřadující předseda hovořil v úvodu svého projevu o Ioannině.
Vyzývám jej, abychom občanům Evropy vysvětlili, co přesně znamená kompromis z Ioanniny, a co mě překvapilo nejvíc, je, že vlády v Radě ani příliš nebojovaly proti zahrnutí Lucemburského kompromisu do smlouvy, což by ji naprosto zničilo.
Víceméně totéž se týká - a nyní hovořím k předsedovi Komise - i otázky vysokého představitele Unie pro zahraniční věci a bezpečnostní politiku.
Budete muset vynaložit spoustu úsilí, protože Parlament si bude svá práva bránit, aby bylo zajištěno inteligentní řešení, až smlouva vejde v platnost, což se doufám stane, jelikož půjde o rozdělení několika velmi zajímavých postů, a my samozřejmě chceme tento proces demokraticky kontrolovat.
Na závěr jen pár slov, pane předsedo. Pan premiér Sócrates řekl, že se narodila Lisabonská smlouva.
Avšak je to stále novorozeně a já doufám, že v prosinci všichni dají najevo, že chtějí, aby vyrostlo, a především, že všichni budou jednat v duchu vzájemné loajality a solidarity, aby se Lisabonská smlouva stala skutečností.
Děkujeme, pane Baróne Crespo, za uznání tohoto úkolu a také dalších, které nás čekají.
zástupce Evropského parlamentu na mezivládní konferenci. - Vážený pane předsedo, pro 26 zemí je tato smlouva bezpochyby krokem směrem k evropské jednotě a co do důležitosti jistě konkuruje Maastrichtské smlouvě.
Smlouva pochopitelně postrádá jednoduchost své nedávné, kritizované předchůdkyně, ale zachovává všechny důležité základní reformy.
V zahraničí i v rámci Unie lidé brzy spatří efektivnější, schopnější a demokratičtější Unii.
Ale v jedné zemi tomu tak není.
Britové se stále zdají být vyděšeni úspěchem Evropské unie a na mezivládní konferenci usilovali o snížení rozsahu a moci společné politiky v oblasti základních práv, svobody, bezpečnosti a spravedlnosti a také politky obrany a společné zahraniční bezpečnosti.
Proč se Britové domnívají, že tato strategie nespolupráce bude sloužit jejich zájmům, není jasné.
Ani pan Farage, ani Konzervativní strana nepřišli s vhodnějším či alternativním řešením.
Velmi bych si přál, aby tato podivná, výstřední britská politika měla co možná nejkratší trvání.
Děkujeme, pane Duffe, za váš velký závazek vůči vašim povinnostem.
(PT) Vážený pane předsedo, pane úřadující předsedo Rady, pane předsedo Komise, dámy a pánové, uspokojení, štěstí, úspěch, vítězství - to jsou slova, která zde dnes, a zcela oprávněně, zazněla v souvislosti s neformální schůzkou v Lisabonu.
Pochopitelně, vždyť 18. října před půlnocí byla oznámena dohoda o nové smlouvě.
Byl to historický okamžik.
Předně kvůli výsledkům, kterých bylo dosaženo, ale také kvůli tomu, že k tomu došlo tak rychle.
Po více než 12 měsících intenzivní práce a jednání bylo první den schůzky konečně možné dosáhnout kýženého konsensu.
A co víc, tentýž den byla podepsána také smlouva se sociálními partnery, zaměstnavateli a odbory o modernizaci trhu práce, což představuje důležitý krok pro nový cyklus Lisabonské strategie.
Portugalské předsednictví si zaslouží gratulace.
Díky svým schopnostem dosáhlo své nejvyšší priority: dát Evropě novou smlouvu, což představuje veliké vítězství.
Evropa se tak dostala z šestiletého potácení se v bludném kruhu a může se nyní zaměřit na to, co je skutečně důležité pro občany, jak řekl Jean Monnet, nemůžeme se zastavit, když celý svět kolem nás je v pohybu, a rychlost, kterou se otáčí, nedovoluje Evropě pomalou reakci.
Smlouva bude podepsána 13. prosince a následovat bude ratifikační proces, který by měl probíhat hladce a bezproblémově.
Jako Portugalka bych ráda vyjádřila, jak jsem šťastná, že jméno města Lisabon je znovu nesmazatelně spjato s rozhodujícím momentem evropské integrace.
Děkuji Vám, pane premiére Sócratesi.
Zasloužíte si poděkování nejen od Portugalska, ale také od Evropy za své odhodlání a obětavost.
Evropa se dostala ze slepé uličky.
Velice vám děkuji, pane premiére.
(PL) Vážený pane úřadující předsedo Rady, předsedo Komise, jsem velmi potěšen, že proces vedoucí k reformní smlouvě se blíží ke konci.
Není to proto, že by navrhované změny mých přesvědčení ohledně integrace mohly být plně realizovány - místy jsou od toho velmi vzdáleny.
Důvodem, proč mám radost, je spíše to, že v poslední době bylo až příliš času a politické energie věnováno orgánům EU.
Jsem přesvědčen, že úspěch EU není výsledkem institucionálního nastavení nebo mechanismu moci.
Tento úspěch je výsledkem politické vůle a společné vize budoucnosti.
Věřím, že až bude dokončen proces ratifikace, už nám nic nezabrání stát se výkonnější Evropou, převzít větší odpovědnost za globální bezpečnost, mít aktivnější vliv na sousedící země a konečně diskutovat o rozšíření EU a uspět v oblastech konkurence, investic a růstu.
Navzdory tomu, co se říkalo v posledních sedmi letech, nejsou institucionální změny ani úplnou, ani dostačující odpovědí na tyto problémy.
(DE) Vážený pane předsedo, z mnoha evropských povstání, válek a revolucí dobře známe romantický příběh o malém uprchlíkovi, který se schová na voze s hnojem, aby tak přejel hranice a unikl špiclům kardinála Richelieu a královským strážím.
Když se mu to nakonec podaří, nevypadá klouček nijak hezky, ani hezky nevoní, ale jakmile se umyje, můžeme říci: On žije!
Ústava putovala podobným způsobem.
Vlády ji zahrabaly pod spletitou hromadu nečitelných, nesrozumitelných výjimek, klauzulí, poznámek, rozhodnutí a zápisů a úplně ji pod touto hromadou hnoje pohřbily.
Tragédií je, že se snažily ukrýt tento ústavní poklad nikoli před královskými strážemi, ale před ostražitým zrakem svých občanů.
Prohraboval jsem se touto hromadou textů.
Ano, nakonec jsem nalezl všechny hlavní body ústavy, na kterých jsem více než deset let pracoval, a to jsem měl štěstí.
Tato situace ve mně nicméně vzbuzuje obavy.
Navíc, jak se v těchto dobrodružných příbězích stává, kdykoli někdo malému utečenci pomohl, vzal si za to kousek pokladu.
Také jsem v této kupce našel dlouhé ruce několika parlamentů.
Usilovaly o to, aby si pro sebe vydobyly výjimku, a tak zmizela část Listiny základních práv, část práv Parlamentu, práv na ochranu dat atd.
Poklad dorazil neúplný a poničený, ale alespoň že dorazil.
Získali jsme kousek Evropy, zachránili kousek evropské budoucnosti, ale ne s pomocí občanů, ale bez nich, ne s pomocí parlamentů, ale bez nich, a v tom spočívá to nebezpečí.
Získali jsme kousek Evropy, ale nevyřešili jsme krizi důvěry mezi evropskými občany.
Tento Parlament proto nyní čeká obrovská výzva: vydobýt si zpět důvěru evropských občanů.
(PT) Vážený pane předsedo, je nám velice líto, že schůzka v Lisabonu se nesla v duchu tzv. Evropské ústavy, která byla předtím zamítnuta ve francouzském a nizozemském referendu, a současně v duchu odmítnutí nezbytné demokratické diskuze a porady s veřejností prostřednictvím referend.
Kromě toho, že jde o obrovskou urážku demokracie a svrchované vůle, také to ukazuje váš strach z hlasování lidu o smlouvě, která představuje kvalitativní skok do náruče neoliberalismu, federalismu a militarismu a další narušení ekonomických a sociálních úspěchů dělníků a chudých.
Nicméně boj pokračuje, jak dalo více než 200 000 demonstrujících lidí 18. října v Lisabonu za podpory CGPT jasně najevo.
Byla to největší demonstrace za posledních 20 let a předsedové Rady a Komise, oba Portugalci, ji zde symbolicky ignorují.
To se také zapíše do historie této smlouvy.
(CS) Vážený pane předsedo, po fiasku Ústavy se zdálo, že demokratický princip rozhodování v Evropské unii alespoň načas opět převáží.
Zmýlili jsme se.
Velmi rychle se na stůl vrátila téměř úplně stejná Ústava jenom pod jiným jménem.
Přitom se její autoři ani netají tím, že to je ta původní Ústava jen v trochu jiné podobě, aby se vyhnuli demokratické vůli lidu v referendu.
Smlouva, která posiluje roli nevolených úředníků Unie, posiluje tedy deficit demokracie, kromě jiného vytváří 105 legislativních a nelegislativních kompetencí Unie.
V 68 případech nahrazuje právo veta členských států majoritním rozhodováním.
Podrývá kompetence členských států v oblasti zahraniční politiky.
Předává rozhodování v Evropské unii velkým členským státům, zejména Německu, na úkor menších zemí.
Jednoduché srovnání prokazuje, že je to téměř bezezbytku tatáž Ústava federální Evropy, kterou zamítl francouzský lid a kterou nizozemský lid pohřbil.
Ohromuje jen neomalenost, s jakou byla pod jiným, orwellovským, názvem a s kamennou tváří pokerových hráčů znovu vrácena na stůl. V Lisabonu tedy vyhrál nový typ utopického nacionalismu.
Nacionalismus panevropský a unijní. Nacionalismus bez reálného národního, kulturního a historického základu, zakotvený jen v dlouhých chodbách bruselských úřadů.
Zvítězil patriotismus Berlaymontu.
My, kteří reprezentujeme země, které žily téměř půl století pod komunistickou totalitou, jsme na leccos zvyklí.
Na neomalenost moci a pohrdání vůlí lidu.
Ale s takovou otevřeností, s jakou dnes Evropská unie podvádí občany členských států, jsme se nesetkali ani v RVHP.
Tam se alespoň podobné pokusy skrývaly za rozhodnutí stranických politbyr. Jenže čas se nedá vrátit zpět.
O předání svých suverénních práv evropskému superstátu, který nemá žádnou demokratickou ani historickou osnovu, chtějí občané rozhodnout sami.
Proto požaduji referendum.
(IT) Vážený pane předsedo, dámy a pánové, tato reformní smlouva, kterou odmítám, přináší vítěze a poražené.
Rezervace Polska a Itálie týkající se nového rozložení křesel v Parlamentu byly přijaty, kromě toho Polsko vyhrává další důležité bitvy: vymohlo si výjimku z Listiny základních práv, bude mít generálního advokáta v Mezinárodním soudním dvoru a profituje také z ioanninského mechanismu.
Dokonce Rakousko zaznamenalo vítězství v bitvě o omezený přístup zahraničních studentů na rakouské univerzity.
Romano Prodi oznámil před začátkem schůzky, že bude bojovat za to, aby Itálie neztratila paritu.
Nakonec prohrál paritu s Francií, ale obnovil ji se Spojeným královstvím, vychloubaje se slibem zajišťujícím znovu zvážit rozdělení křesel podle občanství po roce 2014.
Nicméně tuto výhodu jsme získali už na posledním plenárním zasedání v Bruselu.
To, co bylo přijato lhostejnou Prodiho administrativou, je jen pár drobtů ze stolu, což má za následek, že přibližně tři miliony Evropanů s italským občanstvím jsou považovány za menší Evropany než Pákistánci, Indové a Keňané, kteří mají to štěstí a pracují a žijí ve Spojeném království, nebo Kamerunci ve Francii, kteří, ačkoli nemají národnost Společenství, jsou započítáváni do rozložení křesel.
Nemohli jsme od italské vlády ani nic lepšího čekat, když je podporována neurvalou komunistickou levicí a prolhaným a pokryteckým pravým středem.
Jak vidíte, máme další důvody, proč nepovažujeme Evropu těchto smluv za naši a proč doufáme, že budeme brzy oslavovat De profundis absurdní Prodiho vlády.
Dámy a pánové, při podrobném čtení protokolu z Lisabonu je jasné, že hlavy států přicházejí se zásadními změnami klíčových unijních dokumentů.
Reformní smlouva doslova přepisuje dohody o Evropské unii a o založení Evropského společenství.
Upozorňuji na to, že se změny netýkají jen vlivu jednotlivých států na unijní procesy, ale i samotných základních principů, na kterých Unie před padesáti lety vznikla.
Reformní smlouva totiž vyškrtává princip volné hospodářské soutěže ze základního textu a odsouvá jej do přídatného protokolu.
To považuji za zásadní varování pro všechny demokraticky smýšlející občany.
Dámy a pánové, pokud má být projekt Evropské unie důvěryhodný, musí reformní smlouva projít referendy v členských státech.
Politici by měli odložit aroganci a pohodlí.
Musí rozhodnutí z Lisabonu vysvětlit občanům a získat je pro ně.
Jinak se budou nadále rozevírat nůžky mezi občany a unijní politickou elitou.
Nejen že to nepovede k prosperitě, ale bude se tak prohlubovat i demokratický deficit celé Unie.
Vážený pane předsedo, jsem panu premiérovi vděčný za jeho slova dnes ráno, a zatímco jsem si vědom rozhodnutí šéfů vlád, Britové a britská Konzervativní strana trvají na svých obavách ohledně ústavy a velmi podobné reformní smlouvy.
Britský premiér řekl, že reformní smlouva není ústava.
Jeho kolegové ve vedení nesouhlasili.
Premiér řekl, že britské tzv. červené linie, tedy jakési krajní meze, za které nelze jít, byly dodrženy.
Jako většina Britů, ani já v tomto případě našemu panu premiérovi nerozumím či nevěřím.
Je to otázka důvěry.
Náš premiér dal závazek, že bude vyhlášeno referendum - závazek ve volebním prohlášení před dvěma lety.
Referendum o této smlouvě je tedy nejen politicky nezbytné, ale také je to morální imperativ.
Irský premiér se o možném referendu o víkendu vyjádřil takto: "Proč nedát lidem možnost rozhodnout?
Myslím si, že je trochu zneklidňující vidět tolik zemí, jak utíkají od toho dát svým občanům tuto příležitost."
Před pár dny pronesl Gordon Brown, že tato smlouva ukončí institucionální reformu EU pro příští desetiletí.
Avšak během posledních 15 let jsme zažili čtyři smlouvy týkající se reformy a já pochybuji, zda lze odolat nutkání nějaké další institucionální změny.
Například ona dvojsečná klauzule, takzvaná "ratchet clause", by povolila zrušení dalších národních vet.
Na druhé straně se konzervativní vize pro Evropu soustřeďuje na tři klíčové oblasti: globální konkurenceschopnost, globální změnu klimatu a globální chudobu.
Blahopřeji především panu předsedovi Barrosovi k jeho odhodlání za všech okolností sledovat tyto cíle.
Nicméně k jejich vyřešení stačí politická vůle a nevyžadují tuto smlouvu.
Měli bychom si připomenout, co obsahuje Laekenská deklarace.
Píše se v ní, že Unie se musí stát demokratičtější, transparentnější a výkonnější, ale také se v ní požaduje, abychom více zapojili občany, a ne jim pouze sdělovali naše rozhodnutí.
Otázkou nyní je: odpovídá smlouva na Laekenskou deklaraci?
Laekenská deklarace položila správné otázky.
Dáváme na ně správné odpovědi?
Vážený pane předsedo, rád bych řekl panu úřadujícímu předsedovi Rady: byla to úžasná schůzka.
Nikdy jsem nepochyboval, že to dokážete, ale jedna věc je nepochybovat a druhá to dokázat, a vám se to podařilo.
Blahopřeji.
Nevím, jestli si to kolegové uvědomují: je to určitý mezník v dějinách.
Hned první den jsme získali novou smlouvu odrážející skutečný svět.
Vím, že si všichni maximalisté zde v sále myslí, že to není ta nejkrásnější smlouva, kterou dostali, ale skutečný svět také není tím nejkrásnějším, který můžeme mít.
To, co potřebujeme, je účinná smlouva, smlouva jasných hodnot - a tu jsme dostali.
Druhý den jsme, přátelé, dostali směrnici - první den smlouvu, druhý den směrnici -, která se týká toho, co po nás chtějí lidé: tedy skutečného světa.
To, co zaznělo druhý den, bylo, že chceme v čele globalizace Evropu lidštější, všeobecnější a založenou na našich společných sociálních hodnotách.
Řekli jste, že lisabonský proces není jen procesem pro pár vyvolených, ale také ukazatelem směru, kterým se má Evropská unie vydat a jímž není jen stát se nejsilnější hospodářskou silou světa, ale také pochopit, že svět bude držet lépe při sobě, pokud bude založen na sociální tržní ekonomice.
To je to, co chci dnes zdůraznit.
Chci poděkovat předsednictví nejen za první den, ale i za ten druhý, protože závěrem druhého bylo, že Evropská unie nespočívá v tržních společnostech, nýbrž v sociálních tržních ekonomikách, což znamená, že jsme průkopníky nového přístupu, který v sobě spojuje sociální otázky a hospodářskou konkurenceschopnost.
Dobrá práce, pane úřadující předsedo - a příteli, pokud to tak mohu říct - protože to mě vede k mému třetímu a poslednímu sdělení.
Portugalské předsednictví čeká v prosinci jeho poslední schůzka na nejvyšší úrovni: schůzka, kde nejenže portugalské předsednictví formálně podepíše tuto smlouvu, ale kde také stvrdíme lisabonský proces jako dobrou práci.
Tak se do toho dejme.
Udělejme krok kupředu.
To je to, co se od nás čeká.
- (FR) Vážený pane předsedo, Evropská unie bude mít novou smlouvu.
Samozřejmě je zde několik věcí, kterých můžeme litovat: upuštění od symbolů Evropské unie ve smlouvě, výjimek, které si vymohly některé země, obzvláště týkajících se Listiny, a konečně složitosti smlouvy, pro niž požaduji konsolidovaný text, který by byl pro Evropské občany snaží na porozumění.
To by bylo dobré.
Přes to přese všechno, tato smlouva nám poskytne prostředky k tomu, abychom, pokud chceme, vzkřísili Evropu.
Tímto dokumentem Evropská unie získá potřebné nástroje, aby mohla pokračovat v integraci a rozšiřovat a prohlubovat svoje společné politiky.
V oblasti energií, změny klimatu, imigrační politiky, boje proti terorismu, hospodářské koordinace, zahraniční a obranné politiky a rozvoje se nyní Evropa může posunout kupředu.
Bude to jednoduše otázka politické vůle.
Nikdo se již nebude moci vymlouvat, že se mu nedostává potřebných institucionálních prostředků.
Nyní bude každý muset čelit svým povinnostem a tím mám především na mysli, kromě orgánů EU, členské státy.
Je to dobrá zpráva pro Evropu a já věřím, že to bude i dobrá zpráva pro její občany.
Vážený pane předsedo, zastupuji Skotsko.
Moje strana, Skotská národní strana, sestavuje ve Skotsku novou vládu a já věřím, že tato vláda prokáže konstruktivnější přístup k účasti v Evropské unii než vlády předchozí.
Souhlasím s potřebou reformovat Smlouvy a vytvořit otevřenější, demokratičtější, výkonnější a zodpovědnější vládu.
V zásadě podporuji rozšíření hlasování kvalifikovanou většinou a spolurozhodování s Evropským parlamentem, ale ona zmiňovaná rozmanitost, o které zcela oprávněně hovořil pan Barroso, bude vždy znamenat, že budou podporovány národní zájmy.
Neměli bychom ztratit kontakt s našimi místními společenstvími tím, že budeme dupat po jejich zájmech nebo budit dojem, že tak činíme.
Pro Skotsko existuje reálná obava, že vytyčení společné rybářské politiky jako výlučné pravomoci v rámci Smluv může být pouze na překážku komplexní reformě řízení rybolovu, kterou považuji za nezbytnou.
Bohužel, ale nikoli překvapivě, britská vláda na schůzce tuto otázku nenadnesla.
Opět byly klíčové skotské zájmy britskou vládou naprosto opomenuty.
(NL) Vážený pane předsedo, ústava je mrtvá.
Ať žije ústava!
Jak jinak popsat události z Lisabonu?
Všichni se shodneme na tom, že tato reformní smlouva je pouhým klonem ústavy zamítnuté Francouzi a Nizozemci; a to klonem, který je, jak poznamenal Valéry Giscard d'Estaing, ještě méně čitelný než originál.
Koneckonců referendům se, jak nám bývá řečeno, musíme za každou cenu vyhnout.
Ve srovnání s rokem 2005 je zde jeden podstatný rozdíl.
Tentokrát Francouzi, Nizozemci a ostatní evropské národy nedostanou příležitost vyjádřit svůj názor.
Dokladem tohoto pohrdání demokracií mohou být výroky paní komisařky Wallströmové, která neustále hovoří o překonávání propastí mezi Evropou a občany.
Právě ona požaduje po národních parlamentech, aby dokument ratifikovaly, jak nejrychleji to bude možné.
Nicméně opravdová úcta k demokracii vyžaduje, aby se občané Evropské unie mohli vyjádřit ke smlouvě, k textu, který v mnoha případech narušuje suverenitu národních států dokonce ještě víc, než se již nyní děje.
Ti zodpovědní by si potom neměli stěžovat, až se jejich strach z občanů obrátí v nastávajících evropských volbách proti nim.
(NL) Vážený pane předsedo, pane předsedo Komise, pane úřadující předsedo Rady, když se dívám na změny, které reformní smlouva zavádí v oblastech migrace, zemědělství, policie a justice, a rozhodnutí týkající se vysokého představitele pro společnou zahraniční a bezpečnostní politiku, Listiny základních práv, eurozóny a sociálního tržního hospodářství - které se poprvé zařadilo mezi cíle - a také mezinárodní solidarity v oblasti energií, přijde mi jasné, že tato smlouva je založena na výsledcích Konventu a červnové schůzky na nejvyšší úrovni a přináší nám jako politickým orgánům větší vliv a mnohem více demokracie.
Od této chvíle bude Unie lépe vybavena k tomu, aby poskytovala lidem odpovědi, které od ní lidé čekají, jak v záležitostech vnitřních, tak zahraničních.
Co se týče toho druhého, velmi ráda bych poblahopřála předsednictví Rady k sestavení programu.
Pane úřadující předsedo, tím, že jste na schůzce nejednali pouze o smlouvě, ale také diskutovali o hlavním problému naší generace - o globalizaci - jste vyslali důležitý signál.
Je to znamení, že nakonec tím nejdůležitějším nejsou orgány a instituce, ale jejich politika.
To mě přivádí k otázce na předsedu Komise.
Domníváte se, že je v období od tohoto okamžiku až po ratifikaci smlouvy možné uplatňovat opravdu smělou politiku, nebo ve vás ratifikace vzbuzuje obavy, že se nesmíte občanů dotknout a že se budete muset zaměřit na "bezpečnější" témata?
Jinými slovy, může Evropa v roce 2008 pokračovat v plnění svých zvláštních projektů?
Nakonec bych si dovolil směřovat Radě dvě poslední stručné otázky.
Pane úřadující předsedo, požádal jste šéfy států a vlád o osobní politický závazek, že dovedou ratifikační proces ve svých zemích ke zdárnému konci?
Velice doufám, že ano.
Zadruhé, kdy se objeví uspořádaný text těchto smluv?
Koneckonců smlouva, která obsahuje cíle transparentnosti a zjednodušení, musí být čitelná, i kdyby jen kvůli lidem.
Děkuji vám, pane předsedo, a předem děkuji panu úřadujícímu předsedovi Rady a předsedovi Komise za zodpovězení mých otázek.
(DE) Vážený pane předsedo, máme Lisabonskou strategii a snad budeme mít i Lisabonskou smlouvu a obě pomohou Evropě se posunout dopředu.
Tento Parlament, především Výbor pro ústavní záležitosti, usiloval a bojoval o novou evropskou smlouvu sedm let.
Je pravda, že jsme nedosáhli Ústavy, ale můžeme říct, že tato reformní smlouva představuje v každém ohledu pokrok.
Nenajdeme jedinou položku, ve které bychom zaostali v porovnání s Niceskou smlouvou.
Vše postupuje kupředu a přibližuje nás to blíže sedmadvacetičlenné Unii.
To také musíme sdělit občanům.
Vítězi v této nové smlouvě jsou Evropané.
Existují různé formy přímé a nepřímé účasti na evropské politice a my jsme nyní v situaci, kdy můžeme vyřešit hlavní problémy, o nichž se zde hovořilo, rychleji a účinněji.
Vítězi jsou také občanské komory v Evropě, národní parlamenty a tato evropská občanská komora - Evropský parlament.
Demokracie tedy není narušena - jak zde před chvílí bylo řečeno a což je naprostý nesmysl -, ale je to naopak její dokončení, kterého můžeme s touto smlouvou dosáhnout.
Toto je v pořadí čtvrtá dohoda.
Doufám, že to je naposled, co se členské státy musely kvůli tomu sejít.
Všechny síly nyní musíme soustředit na ratifikaci.
Věřím, že žádná ze zemí neřekne ne.
Je to pro tuto smlouvu možná poslední šance.
Každé ne by vedlo k izolaci, či dokonce k sebevyloučení dané země.
Musíme spojit veškeré síly v ratifikačním procesu, abychom tuto smlouvu získali do roku 2009.
(IT) Vážený pane předsedající, dámy a pánové, na zdi milánského metra kdysi býval napsán velmi vtipný a cynický slogan: "budoucnost už není, co bývala", trochu jako kdyby se mluvilo o počasí nebo o jídle.
Žijeme v době, kdy mladá generace již není přesvědčena, že budoucnost bude lepší, jak si kdysi mysleli její rodiče.
Samozřejmě často slýcháme lidi říkat, že "Evropa už není, co bývala".
Na našem kontinentu se objevil a rozmáhá se suverenistický, nacionalistický, antievropský způsob myšlení.
Dnes ráno jsme slyšeli ukázky takového myšlení zde v Parlamentu.
Věřím, že výsledek z Lisabonu je důležitý, ačkoli spíše kvůli rychlosti, s jakou jej bylo dosaženo a která vysílá pozitivní signál veřejnému mínění, než kvůli obsahu, protože je zde stále příliš mnoho výjimek a klauzulí a smlouva je příliš komplikovaná.
Nicméně Parlament, Komise a Rada mají nyní 18 měsíců na to, aby si po období krize získaly veřejné mínění zpět na svou stranu.
Všichni z nás, nebo přinejmenším většina z nás v tomto Parlamentu, věří, že Evropa je řešením globalizačních otázek, a nikoli příčinou a že budeme silnější, pokud se dokážeme vypořádat s imigrací, změnou klimatu, inovací a výzkumu společně.
To je názor většiny poslanců zde.
Nyní máme 18 měsíců na to, abychom o tom před evropskými volbami přesvědčili i oněch 500 milionů evropských občanů.
- (IT) Vážený pane předsedající, dámy a pánové, lisabonská schůzka přinesla jediný výsledek: oddálila Evropskou unii občanům a poskytla více prostoru lobbistům a technokratickým silám.
Vize, za kterou bojujeme - tedy Evropa lidí, regionů -, se nám ještě více vzdálila.
Dokonce i v tomto Parlamentu, kde jsou Korsičané, lidé z Valle d'Aosta, Baskové, kde jsou bretonští separatisté, obyvatelé Alsaska?
Co se týče rozdělení křesel, je ostudné, že by naše země, zastupovaná naším rozhořčeným premiérem, panem Prodim, měla ztratit křesla ve prospěch Francie.
A to ještě roztěkanému panu Prodimu, jenž v Lisabonu vypadal jako Alenka v říši divů, naprosto ztracený a neinformovaný, nestačilo.
Díky němu byla Itálie vyloučena z prohlášení, ze společného prohlášení, v němž Francie, Německo a Velká Británie naprosto oprávněně požádaly Unii, aby podnikla kroky, aby se vyhnula opakování finanční turbulence vyplývající z americké krize.
Podle výroků o globální finanční krizi pro tisk pan Prodi uvedl, že nevidí smysl v evropském postoji k půjčkám.
Bývalý konzultant společnosti Goldman Sachs a bývalý předseda Komise se možná někdy chová jako bývalý konzultant nadnárodní banky, ale nedělá si vůbec starosti s momentálními důsledky pro italské rodiny - včetně těch na Severu -, které jsou zatíženy náklady a které nemohou ...
(Předsedající řečníka přerušil)
(ES) Vážený pane předsedající, úřadující předsedo Rady, předsedo Komise, mluvčí za naši skupinu, pan Daul, prohlásil, že Skupina Evropské lidové strany (Křesťanských demokratů) a Evropských demokratů je spokojena, protože jsme se dostali ven ze slepé uličky, ale my nejsme spokojeni.
A to kvůli nepříliš proevropské atmosféře mezi vládami, která je v protikladu s volbami, na které odkazoval pan předseda Barroso jako na vůli evropského lidu, a také protože Lisabonská smlouva nakonec zahrnuje mnoho prvků namíru ušitých vládám, které chtějí čím dál více pro sebe a čím dál méně pro Evropu.
Pane úřadující předsedo Rady, vy jste hovořil - a já bych vám rád poblahopřál k dohodě, které bylo dosaženo, protože chci zdůraznit, že považuji dohodu za důležitý prostředek k tomu, abychom se dostali ven z této krizové situace - o třech bodech, na které bych rád upozornil.
Zaprvé, domnívám se, že je velmi důležité, aby Listina základních práva byla vyhlášena formálně zde v Parlamentu.
To se nestalo v Nice, tam byla vyhlášena v tajnosti.
Udělejme to nyní znovu, formálně, protože Listina základních práv, ať už s výjimkami, nebo bez nich, představuje DNA evropských občanů.
Zadruhé, pane předsedající, jsem znepokojen rozdělením křesel v Evropském parlamentu, protože to, co jste přijali, je hrubým narušením principu obsaženého ve smlouvě, kterým je systém poměrného zastoupení.
Přijde do Parlamentu?
Uvidíme, co s tím uděláme, ale musíte si být dobře vědom toho, že návrh, který jste přijali, systém poměrného zastoupení nedodržuje.
Konečně pak otázka vysokého představitele.
Myslím si, že jste dosáhli dobré dohody, ale domnívám se, že předseda Rady, vysoký představitel a předseda Komise dohromady tvoří svazek, který budeme muset projednat v Parlamentu.
Na závěr, pane předsedající, myslím, že to byl Paul Valéry, skvělý básník, a možná právě proto skvělý Evropan, který napsal, že báseň není nikdy dokončena, pouze opuštěna.
Utváření Evropy nekončí.
V tomto případě jsme v zájmu konsensu opustili některé výhody ústavní smlouvy, ale jsme a budeme připraveni za ně bojovat.
Také je podporujeme v jedné větě preambule, která byla ironií osudu zachráněna z plamenů: těsnější svazek národů Evropy.
To je, pane předsedající, náš cíl.
(NL) Vážený pane předsedající, Nizozemsko si v onu sobotu ráno také oddechlo úlevou nad dosaženou dohodou a za to také dle mého názoru patří dík úřadujícímu předsedovi Rady.
Nová smlouva dává Evropské unii možnost pokroku.
Unie se stane rozhodnější a demokratičtější.
Evropská unie je zpátky na nohou.
Může se nyní soustředit na svůj skutečný úkol; znovu se věnovat programu zahrnujícímu další rozvoj sociální Evropy až po lépe koordinovanou zahraniční politiku.
To je také ten nejlepší způsob, jak přiblížit Evropu občanům.
Mé rodné Nizozemsko zažilo velké diskuze o povaze smlouvy, která nyní byla přijata, a o její odlišnosti od ústavní smlouvy, která byla zamítnuta v referendu.
Nakonec jsme dospěli k názoru, že rozdíly jsou takové, že druhé referendum není nutné.
Nová smlouva postrádá ústavní charakter původní Ústavy, a tudíž nemáme potřebu dalšího referenda.
Proto dojde pouze k normální parlamentní ratifikaci.
Předkládané reformy mají naši plnou podporu, protože znamenají znatelný pokrok - obzvláště v oblasti práv Evropského parlamentu -, aniž by přitom měnily rovnováhu mezi členskými státy a orgány EU.
Větší Unie potřebuje jiná, široce uplatnitelná pravidla.
Doufejme, že všechny členské státy se nyní pokusí ratifikaci urychlit, abychom mohli všichni začít rok 2009 s novými pravidly a převzít důležitou roli ve všech oblastech, kde to od nás lidé očekávají.
(PL) Vážený pane předsedo, rád bych připojil svůj hlas ke gratulacím a projevům vděčnosti směřovaným portugalskému předsednictví.
Dosáhli jste obrovského úspěchu.
Evropská unie potřebovala uniknout pocitu porážky a neúspěchu, potřebovala novou politickou dimenzi a díky portugalskému předsednictví se jí dočkala.
Považuji také za výjimečně důležité, že Listina základních práv tvoří součást těchto rozhodnutí, a rád bych zde dodal, že Listina základních práv je kompasem, instrumentariem Evropy.
Nedokážu si ani představit, jak by se země, která si přeje být součástí Evropské unie, mohla současně distancovat od toho, co tvoří její morální, filozofické a politické základy.
Můj kolega, pan poslanec Duff, se zde vyjádřil kriticky k postoji britské vlády, která požadovala výjimku.
Já jsem v lepší situaci.
Polská vláda, která zažádala o výjimku v reakci na rozhodnutí polských občanů, odstupuje.
Rád bych vyjádřil pevnou víru v to, že po politické změně, která se v mé zemi stala, a z loajality k polské tradici solidarity zachová Polsko Listinu základních práv v plném rozsahu.
Polsko přistoupí na Listinu základních práv se vším všudy, bez jakýchkoli výjimek.
Srdečně vám děkuji za zprávu o rozdělení křesel a děkuji také panu Severinovi.
Odvedli jste skvělou práci.
. - (FR) Vážený pane předsedo, "nic není možné bez mužů, nic není trvalé bez institucí."
To řekl Jean Monnet a na naši situaci se to nyní velice hodí.
Je tedy smlouva dokonalá?
Samozřejmě, že ne!
Jean Monnet má odpověď i na tuto otázku.
O Římské smlouvě napsal, že se sám sebe neptal, zda mohla být lepší, protože odpovídala všemu, co bylo v tu chvíli možné, a době, kdy byla vytvořena.
1957-2007.
Budeme riskovat, že začneme od začátku?
Samozřejmě, že nikoli.
Už nedojde na žádnou třetí smlouvu.
Jedna krize stačí.
Dvě už jsou příliš.
Jean Monnet má opět odpověď: "Vždy jsem si myslel, že Evropa se bude utvářet prostřednictvím krizí a že bude vlastně součtem řešení těchto krizí."
A to přesně smlouva je.
Nicméně ne všichni si myslí totéž, naši britští přátelé tolik touží po výjimkách.
Žiji na poloostrově, takže rozumím ostrovní mentalitě.
Avšak Jean Monnet zažil to stejné v roce 1951 s uhlím a olovem.
Neměli zájem, když jim bylo nabízeno, ale pak se přidali.
Vzpomeňme si na Tonyho Blaira.
Podepsal sociální protokol Maastrichtské smlouvy.
Zcela jistě najdeme britského kolegu, který nyní podepíše Listinu základních práv.
Buďme trpěliví a vzpomeňme si na slova jednoho čínského diplomata, který prohlásil, že obdivuje moudrou pomalost v utváření Evropy.
Pokračujme dál.
Samozřejmě bych rád zakončil svůj projev blahopřáním portugalskému předsednictví a jelikož jsem francouzský poslanec, jsem hrdý na svého portugalského předsedu a na okolnosti, které nyní vypadají, že jsem dostali dvě za cenu jednoho!
(DE) Vážený pane předsedo, dámy a pánové, Evropská unie se konečně vymanila ze své ústavní slepé koleje.
Nová Evropská unie bude akceschopnější, demokratičtější a transparentnější a bude moci úspěšněji plnit své povinnosti jak doma, tak ve světě.
To je dobře a za to si portugalské předsednictví zaslouží pochvalu.
Věřím, že vám nebude vadit, když jako Němec vyjádřím svou hrdost na německé předsednictví, které lisabonskou cestu započalo.
Přesto ne všechny problémy byly vyřešeny.
To dokladuje absurdní epizoda s 751. poslaneckým mandátem a otázka hlasovacího práva předsedy.
Nemělo by se vůbec diskutovat o tom, že Rada nemá právo odebrat volenému poslanci jeho mandát - nehledě na jeho postavení.
Jsem vděčný, že jak předseda, tak zástupci Parlamentu na mezivládní konferenci tuto otázku rychle a zřetelně vyjasnili.
Nicméně je zde jeden problém.
Týká se složení Parlamentu, které zůstává nejasné pro období od roku 2014.
Jsem přesvědčen, že bude nutné najít systém, který definuje a bude řídit složení Parlamentu podle objektivních kritérií, bez ohledu na politické rozmary.
Nemůže být pravda, že Rada účinně rozděluje křesla v Parlamentu, jako by byla svrchovaným pánem.
Musíme se to pokusit vyřešit do roku 2014.
Do dnešního dne jsme si možná úplně neuvědomili jeden významný pokrok: posílení principu subsidiarity.
To je velice důležitý krok v zapojení národních parlamentů do odpovědnosti za evropskou legislativu, pokud jde o subsidiaritu.
Subsidiarita a poptávka po ní posilují Společenství, nikoli oslabují, pane předsedo Komise.
O to bychom také měli v budoucnosti usilovat.
Mohu jen apelovat na národní parlamenty, aby svých nových příležitostí hojně využívaly!
(Potlesk)
Vážený pane předsedo, já také vítám tuto dohodu, která je, navzdory několika podivnostem, jako je například mimořádné křeslo pro Itálii, dobrým souborem, jenž si zaslouží ratifikaci a který pomůže Evropské unii lépe fungovat a zlepší její demokratickou odpovědnost.
Dovolte mi po zbývající minutu hovořit o tom druhém aspektu.
Pan Kirkhope se ptal, zda jsme odpověděli na otázky položené v Laekenu týkající se vytvoření demokraticky zodpovědnější Unie a přiblížení Unie občanům.
Řekl bych, že jsme se rozhodně pohnuli správným směrem.
Uvědomme si jednu věc: Jakmile tato smlouva vstoupí v platnost, žádná evropská legislativa nebude moci být přijata, aniž by ji, zaprvé, prozkoumal národní parlament, zadruhé, aniž by ji schválila Rada ministrů složená z ministrů odpovědných těm stejným národním parlamentům, a zatřetí, aniž by ji schválil tento Evropský parlament, jehož poslanci byli přímo vybráni občany, aby se zabývali evropskými záležitostmi na evropské úrovni.
To je úroveň odpovědnosti, která neexistuje v žádné další mezinárodní struktuře.
Podívejme se třeba na Světovou obchodní organizaci, Mezinárodní měnový fond, Světovou banku nebo OECD.
Žádná organizace nad rámcem národního státu nemá takovou úroveň demokratické odpovědnosti.
Ti, co mají skutečné obavy týkající se demokratické odpovědnosti v mezinárodních strukturách, ať se zaměří na zmíněné instituce a organizace.
Měli bychom být hrdí na to, čeho jsme dosáhli v Evropské unii.
(PL) Vážený pane předsedo, máme novou smlouvu a to samo o sobě je důvodem ke spokojenosti.
Avšak je zde něco důležitějšího - že je to dobrá smlouva.
Je to dobrá smlouva, protože odpovídá na výzvy, kterým Evropa v současnosti čelí.
Navíc také splňuje cíle, které byly pojmenovány jako závazky v Laekenské deklaraci před šesti lety.
Ve shodě s těmito cíly tato smlouva upravuje a zjednodušuje jak institucionální rámec, tak právní systém Unie.
Demokratizuje Evropskou unii mimo jiné tím, že posiluje legislativní roli našeho Parlamentu.
Přivádí Unii blíže k jejím občanům a občanská iniciativa je jedním ze způsobů.
Otázkou je, zda bude mít Unie v důsledku této smlouvy větší váhu ve světě a bude jednat účinněji.
To ovšem nezáleží jen na orgánech a institucích, které smlouva představuje či upravuje, ale především na politické vůli šéfů členských států.
Pokud se té bude nedostávat, všechny institucionální reformy budou k ničemu.
Aby se z této smlouvy nestal jen umírající zákon, skomírající dokument, rád bych požádal všechny členské státy o společnou politickou vůli v době podepsání smlouvy i po její ratifikaci.
Vážený pane předsedo, text reformní smlouvy, který byl schválen na lisabonské schůzce, je jasným pokrokem, krokem vpřed v dějinách evropské integrace - rád bych to nazval evropským sjednocením.
Proto bychom ji měli přivítat s uspokojením.
Nicméně, jakkoli je tento krok důležitý, není tím posledním.
Je nezbytné, aby byla tato smlouva v nejbližší době ratifikována všemi 27 členskými státy.
Mělo by být nyní všem jasné, že zde nebyl žádný plán B a není ani plán C. Po ratifikaci musíme ve střednědobém a dlouhodobém horizontu pokračovat s nezbytnými reformami a politikami, dokud nedosáhneme úplného smíru mezi evropskou historií a geografií v rámci evropské nadnárodní demokracie.
V této uklidňující chvíli je také zásadním krokem zbavit se jakéhokoli demokratického pokrytectví a demagogie a připustit, že v tomto složitém světě vyžaduje politické vedení, více než kdy jindy, profesionální kompetenci, která nemůže podléhat referendům.
Musíme se ptát lidu na jejich "ano", či "ne" u hlavních principů a základních pravidel, nikoli u náročných formalit a složitých kompromisů.
Ve zbývajících záležitostech musíme zachovávat princip neimperativního mandátu.
Na druhé straně musíme také připustit, že pokroku, který zde dnes oslavujeme, jsme dosáhli na úkor transparentnosti a upřímnosti.
Propast mezi národy a námi, politickými vůdci, zůstává po Lisabonu nejméně tak velká jako předtím.
Dokud tuto propast nepřekročíme, měli bychom nechat láhve šampaňského zavřené.
(CS) Pane předsedo, jako bývalý člen Konventu o budoucnosti Evropské unie, jako jediný poslanec Evropského parlamentu, který byl zároveň šerpou při vyjednávání o mandátu a také jako, nutno říci, zásadní odpůrce euroústavy od samého počátku konstatuji, že v Lisabonu přece jen alespoň do určité míry zvítězil zdravý rozum.
Koncepce euroústavy byla chybná od samého počátku, je dobře, že byla opuštěna, a jsem rád, že k tomu přispěla svým dílem i moje země.
Evropská unie není stát, nebude stát, a nemůže mít proto ústavu.
Musí být postavena na mezivládní smlouvě, kde členské státy, národní státy, zůstávají základními kameny celé evropské stavby.
Pokud jde o obsah, každý z nás má něco, co se mu líbí, a něco, co se mu nelíbí.
Mně se v každém případě líbí posílení role národních parlamentů nebo i národních exekutiv formou tzv. doložky obousměrné flexibility.
Nelíbí si mi určitě redukce práva národního veta, ale jako realista vím, že jsme dosáhli hranic možného.
Důležitá je však jiná věc, poprvé v historii Evropské unie narazil umělý, u zeleného stolu připravený koncept na realitu a musel být alespoň do určité míry přepracován.
To mě naplňuje nadějí, že i v budoucnu bude Evropská unie schopná odvrátit se od koncepcí, které se neosvědčily, a to je podle mého názoru padesát let starý a dnes již překonaný federalistický model, a že bude schopná se vydat na cestu skutečné, flexibilní, decentralizované, mezivládní organizace schopné čelit výzvám 21. století.
Jenom doufám, pane předsedo, že Evropský parlament nepodlehne pokušení oživovat dnes již mrtvou konstituční myšlenku, protože tím by dokázal, že je zcela odtržen od reality.
Vážený pane předsedo, rád bych poblahopřál portugalskému předsednictví ke skvělému výsledku za těchto okolností.
Ale je zde jedna věc, na kterou nesmíme zapomenout: stále ještě nebyl splněn základní cíl Konventu o budoucnosti Evropy, tedy překlenout propast mezi orgány EU a evropskými občany.
Nyní máme prostředky, abychom mohli realizovat naši společnou evropskou politiku.
Potřebujeme k tomu politickou vůli a odhodlání.
Vše se nyní soustřeďuje na realizaci Lisabonské smlouvy a v tom ohledu jsou zde dva principy, na nichž bychom ji měli postavit: zaprvé, subsidiarita.
Vymezení kompetencí Evropské unie je nepochybně velmi povzbuzující úspěch, spojený se zvýšenou rolí a odpovědností národních parlamentů, protože naši občané by měli cítit, že Evropské společenství efektivně řeší společné problémy a současně nezasahuje do jejich životů více, než je nezbytně nutné.
Druhý princip se týká solidarity, jež je hlavní hodnotou Evropského společenství.
Souhlas s poměrným zastoupením v budoucím utváření Evropského parlamentu je jasným vyjádřením takové solidarity a já jsem za to vděčný.
Další velmi důležitou zkouškou této solidarity bude vytvoření společné zahraniční politiky v oblasti energetické bezpečnosti, jak minulý měsíc navrhl Evropský parlament, včetně zvláštního vysokého představitele pro energie pracujícího pod novým vysokým představitelem pro zahraniční záležitosti.
Na závěr bych rád citoval jeden krásný důkaz solidarity, kdy pan předseda Barroso řekl loni v květnu v Samaře svému ruskému protějšku, že v evropském pojetí solidarity je Polsko a Estonsko stejně důležité jako Německo a Portugalsko.
(PL) Vážený pane předsedo, po lisabonské schůzce můžeme diskuzi o evropské smlouvě považovat za uzavřenou, protože nyní máme jediný hlavní cíl - ratifikovat Smlouvu tak rychle a efektivně, jak jen to bude možné.
Parlament má v tomto procesu svou úlohu: prosím, mějme na paměti, že podle Smlouvy máme nyní větší význam, než jsme měli předtím.
Je třeba vzít v úvahu tři věci: popis role a úkolů vysokého představitele pro společnou zahraniční a bezpečnostní politiku a otázku jeho volby jakožto společného rozhodnutí Parlamentu a Evropské rady od 1. ledna 2009.
Musíme se na toto společné rozhodnutí připravit v několika oblastech, předně v oblasti bezpečnosti a výkonu spravedlnosti.
Zatřetí, musíme vést politickou debatu, abychom dali konečnou formu principům, podle kterých bude jednat předseda Evropské rady, se zvláštním přihlédnutím k jeho vztahům s Evropským parlamentem.
Tou nejdůležitější věcí je ovšem ratifikace a ta závisí z velké míry na nás, poslancích Evropského parlamentu.
Ratifikační proces proběhne na různých místech v každé zemi.
Musíme najít způsoby, jak přesvědčit občany, že to není úspěch pouze pro Unii, pouze pro politiky, ale především pro ně.
To je naším hlavním úkolem - ratifikace.
Děkuji a blahopřeji.
Pane úřadující předsedo, rád bych také upřímně poděkoval především panu ministrovi pro zahraniční záležitosti, Luísi Amadovi, panu Manueli Lobovi Antunesovi a také panu velvyslanci Mendonçovi e Mourovi a právním službám vedeným panem Jean-Claudem Piresem.
předseda Komise. - Vážený pane předsedo, paní Thyssenová položila konkrétní otázku: Můžeme v tomto období až do úplné ratifikace udělat nějaké pokroky?
Jak jsem řekl, musíme odvádět dobrou práci pro evropské občany, jedině tak můžeme vytvořit správné politické prostředí k provedení ratifikace.
Byla by chyba zpomalit plnění našich úkolů a bylo by to proti dvojí strategii, jež je pro Komisi zásadní a která nás zavázala řešit současně politické institucionální otázky a odvádět konkrétní výsledky našim občanům.
Naopak tato Komise, a jsem si jistý, že také tento Parlament, by měl být aktivní a mohli bychom být dokonce aktivnější dohromady - v prosazování programu pro evropské občany.
Druhá otázka se týkala komunikace a demokracie.
Komunikovat o smlouvě a vysvětlit ji našim občanům je primárně odpovědností vnitrostátních orgánů.
Nicméně je to také úkolem pro evropské orgány.
Souhlasím s panem Queiróem, který v této souvislosti hovořil o důležité roli Evropského parlamentu.
My v Komisi jsme připraveni převzít svoji odpovědnost za úzkou spolupráci s členskými státy a Evropským parlamentem.
Ztotožňuji se s názory pana Kelama a Nassauera ohledně subsidiarity.
Je velmi důležité zdůraznit přidanou hodnotu smlouvy v rámci demokracie.
Činí Evropu demokratičtější a výkonnější a klade velký důraz na subsidiaritu.
Subsidiarita je cesta k obnovení síly Evropy a evropských orgánů, ne k jejich oslabení, protože užší spoluprací s občany dosáhnou větší legitimity a mohou přijímat lepší rozhodnutí.
Také se domnívám, že je v naší komunikaci správné, jak zdůraznil pan Corbett, vysvětlit občanům novou demokratickou dimenzi.
My v Evropské unii jsme hrdí na to, že máme takový demokratický systém.
Vždy je co zlepšovat, ale na světě není jiné místo, kde by existovala taková demokratická spoluúčast na nadnárodní úrovni, jako je tomu v Evropské unii.
Také bychom měli v rámci komunikace vyjasnit posílenou schopnost jednat ve jménu občanů v oblastech, které se jich přímo dotýkají, jako je změna klimatu, energie a migrace.
To jsou konkrétní obavy našich občanů a my se jimi zabýváme.
Také bychom měli upozornit na naši zvýšenou schopnost jednat na mezinárodní scéně.
Konečně bych rád upozornil na jeden bod, o kterém hovořil pan Poignant, a také mu chci poděkovat, že zdůraznil význam Jeana Monneta.
Je pravda, že tato smlouva není dokonalá, ale někdy lidé říkají, že opouštíme hodnoty a závazky zakladatelů Evropy.
To není pravda.
Děláme to, co řekl Jean Monnet a mnoho dalších, totiž budujeme pas à pas - krok za krokem - tento společný projekt a musíme tak nyní činit s tím, že máme závazky vůči občanům a že musíme plnit konkrétní úkoly a odvádět konkrétní výsledky.
Lisabonská schůzka tím, že se soustředila na smlouvu a orgány Unie a druhý den na téma globalizace a cesty, jakými můžeme zvýšit svoji schopnost efektivně jednat, abychom úspěšně čelili globalizačním výzvám, nastolila program pro budoucnost Evropy.
Byl to tudíž obrovský úspěch a portugalské předsednictví, členské státy, Evropský parlament i Komise by měly skutečně oslavovat tuto skutečnost a dívat se do budoucnosti se znovunabytou sebejistotou.
(Potlesk)
Děkuji vám, pane předsedo Komise.
Tato rozprava ukázala, že můžeme věřit v budoucnost našeho evropského kontinentu.
Měli bychom být ještě více odhodláni a zavázáni na tom pracovat.Velice vám děkuji.
Rozprava je ukončena.
Písemná prohlášení (článek 142)
písemně. - (FR) Nejprve mi dovolte poblahopřát šéfům členských států k historické dohodě, k níž v Lisabonu dospěli a která ukončuje dlouhé roky institucionální nejistoty.
Velice vítám houževnatou práci francouzského prezidenta Nicolase Sarkozyho plnou odvahy, moudrosti a pragmatismu a vynikající německé předsednictví Angely Merkelové, které vytyčilo cestu institucionálnímu programu.
Rád bych také do svých gratulací zahrnul uznání panu předsedovi Valérymu Giscardovi d'Estaingovi, který odvedl vynikající a ohromnou práci.
Tato smlouva vyzdvihuje hlavní výhody původního dokumentu: stabilní předsednictví pro Evropskou unii, osobu odpovědnou za evropskou diplomacii a nový hlasovací mechanismus s rozšířením hlasování kvalifikovanou většinou a zároveň posílení moci Evropského parlamentu.
Je mi líto, že bylo upuštěno od symbolů Evropské unie (vlajky, hymny a motta).
Tato smlouva také bere na vědomí zamítavé názory Francouzů a Nizozemců vůči původní smlouvě, oproti které si nezachovává charakter ústavy, a nezačleňuje do Smluv o Evropské unii sbírku evropských veřejných politik, které naopak spadají pod současné fungování evropské demokracie.
písemně. - (HU) Považuji za významný krok, že politici, kteří se zúčastnili schůzky v Lisabonu, si uvědomili svoji odpovědnost, odložili stranou své historické křivdy a dosáhli dohody na této smlouvě, jíž trvalo dlouhých šest let, než vznikla, a která bude určovat budoucí tvář Evropy a umožní jí efektivně fungovat.
Je také důležité, aby se ratifikační proces tohoto dokumentu, který má být podepsán letos 13. prosince, obešel v členských státech bez nesnází.
Je naprosto zásadní, aby Evropský parlament vytrval v prosazování podpory reformní smlouvy a nyní znovu obracíme pozornost členských států na důležitost ratifikace.
Maďarsko vždy pevně podporovalo ústavní proces a věřilo, že dříve či později najdou členské státy společnou řeč a uspějí ve snaze pohnout proces evropské integrace kupředu.
Jako člen Výboru pro zahraniční záležitosti Evropského parlamentu se domnívám, že je nutné zdůraznit, že dokument, který byl přijat, může pozitivně přispět ke zefektivnění zahraniční politiky EU a také může zvýšit její působení na mezinárodní diplomatické scéně.
Nicméně nejde jen o oblast zahraniční politiky, kde můžeme v důsledku reformní smlouvy očekávat příznivou změnu, ale také v mnoha dalších záležitostech, které jsou zásadní pro úspěšné fungování Evropské unie.
Například nám otevírá možnost, aby nový Evropský parlament a Evropská komise, které budou sestaveny v roce 2009, mohly zahájit operace na účinnější, transparentnější a demokratičtější bázi.
Tento společný úspěch v první řadě vyžadoval politickou vůli podniknout společnou akci, můžeme se tedy nyní ze smlouvy radovat, ale v zájmu zajištění úspěchu nesmíme usnout na vavřínech; musíme pokračovat ve svých společných snahách, abychom dovedli ratifikační proces k úspěšnému konci.
Aby došlo k dohodě o reformní smlouvě, rozdalo se za zavřenými dveřmi v Lisabonu příliš mnoho dárků: Itálie dostala navíc jedno křeslo v Evropském parlamentu a Bulharsko "evro" v cyrilici, Polsko může blokovat rozhodovací proces ještě několik let v budoucnu a Rakousko může i nadále vylučovat německé studenty ze svých univerzit.
Tohle handlování je jak ze středověku a je v protikladu s našimi snahami o větší transparentnost Unie.
Můžeme být nicméně rádi, že jsme po dlouhé době a mnoha debatách dosáhli dohody, protože tato smlouva je zlepšením současné situace.
Není to ta nejelegantnější dohoda, ale opravdu zajišťuje Evropě větší demokracii.
Dává Evropskému parlamentu a národním parlamentům větší vliv a evropským občanů větší možnost mít přímý vliv na politiku.
Také řeší potřebu společné energetické a zahraniční politiky.
Je nezbytně nutné důkladně prosazovat kodaňská kritéria a konečně, zavedení "oranžové karty", která dává národním parlamentům příležitost protestovat proti evropské legislativě na základě subsidiarity, zaručuje větší demokratickou odpovědnost.
O reformní smlouvě platí totéž co o Evropské ústavě.
Tyto dokumenty mění mezinárodní organizaci, tedy Evropské společenství, stejně jako unii jejích členů, tedy Evropskou unii, na kontinentální superstát.
Také ovlivňují definici tohoto superstátu (přistoupením na Evropskou úmluvu o lidských právech z roku 1950, jejímiž členy mohou být pouze státy).
Otevírají novou cestu k vytvoření jednotného evropského práva bez zapojení členských států (prostřednictvím Listiny základních práv Evropského soudního dvora).
Mohli bychom vyjmenovat celou řadu podobně závažných příkladů.
Vzhledem k této situaci se ocitáme před otázkou záruk práv evropských národů v tomto novém superstátě, protože dosud to byly členské státy, které vytvářely tyto záruky pro své národy.
Tento problém není ve smlouvě vůbec zmíněn.
Jelikož práva národů nejsou ničím jiným než lidskými právy vyzvednutými na úroveň života společenství, kvůli projektu založení superstátu nyní čelíme krizi lidských práv v Evropě.
Musíme proto reformní smlouvu zamítnout a začít se věnovat základní práci na systému, který by zaručil práva národům v rámci evropské integrace.
Pokud tak neučiníme, Evropa bude ohrožena další explozí diktatury.
Pořad jednání
Dámy a pánové, ve shodě s politickými skupinami a v souladu s naším jednacím řádem navrhuji následující změny pořadu jednání na tomto dílčím zasedání.
Nejprve navrhuji, aby hlasování o návrzích usnesení, které byly předloženy k závěru rozpravy na vrcholné schůzce Evropské unie a Ruska, bylo přesunuto na příští dílčí zasedání v Bruselu.
jménem skupiny ALDE. - Vážený pane předsedající, mám procesní námitku týkající se článku 166 a s odkazem na články 45, 77, 89, 113 a 155.
Včera jsme učinili rozhodnutí, že se usnesením o vrcholné schůzce Evropské unie a Ruska budeme věnovat tento týden, a moje skupina se domnívá, že bychom se toho měli držet.
Vím, že jsou zde pokusy o přeložení hlasování, ale věřím, že Parlament rozumně vyprovodí takový úzkoprsý přístup k politice.
(Potlesk)
Jsou zde nějaké další připomínky?
jménem skupiny PSE. - (DE) Vážený pane předsedající, toto se také týká kolegů poslanců.
My jsme nebyli informování o této žádosti.
Včera zde došlo ke komunikačnímu problému.
Ani Skupina Evropské lidové strany (Křesťanských demokratů) a Evropských demokratů, ani moje skupina jsme nebyli o této žádosti informováni.
To je také důvodem, proč se cítíme poněkud přehlíženi a zdržujeme se hlasování.
Oba dva jsme - totiž můj kolega, pan poslanec Daul, a já - předložili dnes ráno návrh, že chceme, aby toto usnesení bylo pečlivě vysvětleno.
Jsme si vědomi žádosti o usnesení a přijímáme ji pod podmínkou, že bude pečlivě vysvětleno.
Po vrcholné schůzce bychom také měli mít k dispozici všechny informace, proto jsme žádali o odložení návrhu až po konání vrcholné schůzky.
jménem skupiny Verts/ALE. - (DE) Vážený pane předsedající, nevím, jak funguje komunikace v rámci velkých skupin.
My jsme vždy říkali, že chceme usnesení - generální tajemníci o tom byli informováni.
Řekli jsme, že pokud se proti tomu ohradíte, učiníme tak při hlasování v pondělí ráno, jak je naším právem.
Říkali jsme to vždy a pokud se vám to nedoneslo, není to náš problém, ale váš.
Co se týče obsahu: například v minulých týdnech byl v Rusku přijat nový zákon proti extremistům, který jasně omezuje svobodu tisku a svobodu názoru.
Proto požadujeme, aby bylo usnesení přijato před vrcholnou schůzkou, aby Evropská unie dala tímto usnesením jasně najevo svůj názor na situaci v Rusku.
Budeme mít stále možnost sestavit usnesení o výsledcích vrcholné schůzky, ale tento Parlament, který chce být politický, by měl také svou většinou přijmout politickou svobodu vyjádření před vrcholnou schůzkou, aby tak ukázal pevninskému Rusku, co si myslíme o svobodě a demokracii zde v Parlamentu.
(Potlesk)
(DE) Vážený pane předsedající, s tímto my všichni rozhodně souhlasíme.
Pan Cohn-Bendit jasně vyjádřil to, co si všichni myslíme.
Tento Parlament má nicméně svůj jednací řád, a to nejen proto, že chceme poslance trápit, ale protože velké skupiny čítající přes 200 poslanců mají také problémy, které vy nejspíš máte, pane Cohn-Bendite, ve vaší menší skupině v daleko menším rozsahu, jmenovitě jde o to, že musíme být schopni spolu konzultovat.
Když sečtu dohromady poslance Skupiny Evropské lidové strany (Křesťanských demokratů) a Evropských demokratů a mé skupiny, dostanu se k číslu přes 450 poslanců, kteří potřebují trochu času na konzultaci.
Měl bych proto následující návrh: to, co zde uvedl pan Cohn-Bendit, totiž že dáme najevo ruské straně, že tento zákon považujeme za nespravedlivý a že by měl být zrušen, může od této chvíle převzít Komise a Rada.
Je to jednoznačně sdělení vůle celého Parlamentu, což jasně vyplynulo z této diskuze.
Nicméně usnesení, které čítá 60-79 položek by mělo dostat šanci, aby se o něm diskutovalo, protože jedině tak bude fungovat.
Proto žádáme o rozpravu, návrh usnesení a poté hlasování na příštím zasedání.
To je skutečně spravedlivý kompromis.
Prosím, přijměte jej!
Dámy a pánové, námitka, kterou vznesl pan Watson, je správná a je pevně zakotvena v jednacím řádu.
Nicméně je zjevné, že názory na tuto záležitost se liší.
V souladu s jednacím řádem vyřešíme tuto otázku jediným možným způsobem, jenž je založen na tom, že Parlament je svrchovaný.
Budeme tedy hlasovat dvakrát. Nejprve proběhne hlasování o tom, zda chcete o této záležitosti hlasovat.
Pokud bude výsledek zamítavý, necháme pořad jednání tak, jak je, a nedojde k žádným změnám.
Pokud rozhodnete, že chcete hlasovat, budeme tedy hlasovat o tom, zda bude hlasování o návrzích usnesení odloženo, či nikoli.
Hlasujeme tedy o otázce, zda si Parlament přeje hlasovat o této věci.
(Parlament se rozhodl hlasovat o této věci)
V důsledku tohoto hlasování tedy nyní hlasujeme o návrhu, který jsem vám přednesl, tedy o odložení hlasování o návrzích usnesení týkajících se vrcholné schůzky EU a Ruska na příští dílčí zasedání v Bruselu.
Ti, kteří budou hlasovat pro, hlasují pro odložení hlasování na příští dílčí zasedání, ti, kteří budou proti, hlasují pro ponechání pořadu jednání beze změny.
(Parlament návrh schválil)
Zadruhé navrhuji, aby následující dvě zprávy, které jsou nyní na pořadu jednání s rozpravou ve čtvrtek mezi 16:00 a 17:00, byly přesunuty přímo do hlasování ve čtvrtek ve 12:00:
zpráva Margie Sudreové, jménem Výboru pro rybolov, o pozměněném návrhu týkajícím se nařízení Rady o uzavření Dohody mezi Evropským společenstvím a Madagaskarskou republikou o partnerství v odvětví rybolovu - C6-0064/2007 -, a
zpráva Manuela Jardima Fernandese, jménem Výboru pro rybolov, o návrhu týkajícím se nařízení Rady o uzavření Dohody mezi Evropským společenstvím a Mosambickou republikou o partnerství v odvětví rybolovu - C6-0284/2007 -.
Pokud nejsou žádné připomínky, přesuneme tato hlasování přímo na čtvrtek ve 12:00.
Vážený pane předsedající, vznáším procesní námitku na stejném právním základě jako pan Watson.
Pouze bych rád upozornil na to, že jsme měli velmi důležitou rozpravu o zvýšení demokracie v rámci EU.
Tato taktika, která zjevně právě uspěla, ukazuje, že demokracie, dokonce i v rámci tohoto Parlamentu, musí být rozšířena větší měrou.
Mohu říct - jako člen velké skupiny PPE-DE a jsem velmi hrdý, že mohu být jejím členem -, že vina za nekonání usnesení byla svalena na jiné skupiny.
Poté jsem zjistil, že to byla dohoda mezi dvěma velkými skupinami.
To je nepochybně velmi neuspokojivý způsob, jak postupovat.
Přijímám vaše rozhodnutí.
Mám jen jedno praktické doporučení, pane předsedající, aby bylo plné znění přepisu poslaneckých projevů z této rozpravy o vrcholné schůzce Evropské unie a Ruska předloženo úřadujícím předsedou Rady a předsedou Komise panu prezidentu Putinovi na schůzce - nikoli až po ní.
(Potlesk)
- (FR) Vážený pane předsedající, co se týče uvedení zpráv o rybolovu, nejsem si jista, zda šlo o tlumočnickou chybu, ale řekl jste, že bude s rozpravou a je na pořadu jednání ve čtvrtek ráno.
Bude bez rozpravy.
Tudíž se domnívám, že došlo k tlumočnické chybě.
Dámy a pánové, navrhujeme, aby zprávy byly uvedeny přímo v hlasování ve čtvrtek ve 12:00.
Nyní jsou uvedeny s rozpravou ve čtvrtek mezi 15:00 a 16:00.
My tedy navrhujeme, aby byly uvedeny v hlasování ve čtvrtek ve 12:00, bez rozpravy.
(Parlament návrh schválil)
1.
Protokol k Dohodě o přidružení mezi Evropským společenstvím a Chilskou republikou s ohledem na přistoupení Bulharské republiky a Rumunska k EU (hlasování)
- Doporučení: Helmuth Markov (A6-0361-2007)
2.
Návrh vědeckotechnické dohody ES-Švýcarsko (hlasování)
- Zpráva: Angelika Niebler
3.
Odrůdové právo Společenství (hlasování)
- Zpráva: Neil Parish (A6-0373-2007)
4.
Ratifikace protokolu ze dne 12. února 2004, kterým se mění Pařížská úmluva ze dne 29. července 1960 o odpovědnosti vůči třetím stranám v oblasti jaderné energie, Republikou Slovinsko (hlasování)
- Doporučení: Giuseppe Gargani (A6-0369-2007)
5.
Úmluva OSN/EHK uzavřená v Espoo (hlasování)
- Zpráva: Miroslav Ouzký (A6-0395-2007)
6.
Přistoupení Bulharska a Rumunska k úmluvě ze dne 26. července 1995 o ochraně finančních zájmů Evropských společenství a k různým protokolům této úmluvy (hlasování)
- Zpráva: Jean-Marie Cavada (A6-0360-2007)
7.
Komunikační infrastruktura pro prostředí Schengenského informačního systému (SIS) (rozhodnutí) (hlasování)2-123-500
- Zpráva: Carlos Coelho (A6-0357-2007)
- Před hlasováním:
zpravodaj. - (PT) Vážený pane předsedající, jelikož máme zpoždění, dovolím si jen tři stručné poznámky.
Zaprvé, Parlament lituje zpoždění Schengenského informačního systému II (SIS II).
Zadruhé, Parlament nyní čelí naléhavé situaci, protože pokud nerozhodneme nyní, členské státy možná budou muset znovu zavést vnitřní hranice, což je nepřijatelné. Zatřetí, Parlament dává přednost technickému řešení rozšíření dohody se systémem SISNET a považuje alternativní řešení dohody se systémem s-Testa za finančně náročné, ale bohužel musíme zachovat obě, abychom zabránili zavedení hranic, které nikdo z nás nechce.
8.
Uvolnění prostředků z Evropského fondu pro přizpůsobení se globalizaci (hlasování)
- Zpráva: Reimer Böge
9.
Rámcová směrnice o udržitelném využívání pesticidů (hlasování)
- Zpráva: Christa Klaß (A6-0347-2007)
- Před hlasováním:
Vážený pane předsedající, vznáším procesní námitku podle článku 166 s odvoláním na odstavec 1 článku 37 našeho jednacího řádu.
Odstavec 1 článku 37 se týká dokumentů a poskytování informací tomuto Parlamentu.
V úvodu hlasování o pesticidech bylo mnoho poslanců, pokud ne všichni, doslova bombardováno emaily, v nichž jsme byli žádáni, abychom hlasovali pro ještě rozsáhlejší změny, než jaké požadovala Komise.
Tyto emaily rozesílala organizace s názvem Pesticide Watch, jejíž základní organizace obdržely obrovské dotace od Evropské komise - část z 11,7 milionů EUR vynaložených v posledních dvou letech v rámci rozpočtové linie vztahující se k akčnímu programu Společenství na podporu nevládních organizací, které se primárně věnují ochraně životního prostředí a k programu Life+.
Mohu podle odstavce 1 článku 37 požádat o další komunikaci mezi Komisí a těmito nevládními organizacemi, které se nás snaží ovlivňovat v těchto záležitostech?
Toto lobbování nesporně vedlo ke zvýšenému počtu příchozích emailů poslanců Parlamentu, ale rozhodně není správné, aby jedno Generální ředitelství Komise využívalo obrovské sumy peněz daňových poplatníků a zneužívalo role nevládních organizací k tomu, aby se snažily změnit názory poslanců a vedoucího GŘ Komise v této záležitosti.
(Hlasitý potlesk zprava)
Pane Heaton-Harrisi, vaši připomínku předáme.
10. Uvádění přípravků na ochranu rostlin na trh (hlasování)
- Zpráva: Hiltrud Breyer
- Po hlasování o změně č. 243:
Pane předsedající, procesní námitka, toto je naprosté fiasko a my musíme přejít k plně elektronickému hlasování.
Toto je naprosto absurdní!
(Potlesk)
Pane Boothi, to není fiasko.
Došlo k chybám, které jsou při takto dlouhých hlasováních statisticky normální.
Absurdní jsou intervence, jako byla ta vaše.
(Potlesk)
- Před hlasováním o legislativním usnesení:
Vážený pane předsedající, procesní námitka, nerad bych věci protahoval, a vy jste příliš zdvořilý, abyste to nařídil, ale existuje pravidlo, které umožňuje předsedajícímu při hlasování, když jde o hlasování této délky - osm stran s třiceti samostatnými hlasováními -, nařídit, aby byla zpráva poslána zpátky výboru a tam byla přepracována a poté znovu předložena.
Domnívám se, že toto pravidlo bychom měli uplatňovat častěji.
(Potlesk)
jménem skupiny PSE. - (DE) Vážený pane předsedající, odvedl jste velmi dobrou práci a zasloužíte si dobrý oběd, stejně jako my.
Měli bychom odložit hlasování na zítřek.
jménem skupiny PPE-DE. - (FR) Vážený pane předsedající, jsou dvě hodiny odpoledne, měli bychom zastavit hlasování.
Je mi opravdu velice líto, že zpráva jako tato se dostala na zasedání.
Navrhuji, aby se příště více práce odvedlo ve výboru a aby se v budoucnu, v plánu na reformu Parlamentu, přehodnotila pravidla jednacího řádu.
Takto dál pracovat nemůžeme.
(Potlesk)
(FR) Vážený pane předsedající, myslím si, že to, co řekl zde můj kolega poslanec, je pravda, měl by ovšem zároveň připustit, že to byla právě jeho skupina, která nerespektovala práci ve výboru a předložila všechny změny až dnes.
(Potlesk)
(IT) Vážený pane předsedající, dámy a pánové, výbor v této otázce podle pana Cohn-Bendita rozhodl velmi přesvědčivou většinou, přesto Parlament pracoval proti tomuto rozhodnutí způsobem, který hraničí s bojkotem.
Taková je pravda.
Tudíž nejde o otázku jednacího řádu, ale o otázku politického přístupu.
Dámy a pánové, došlo ke kombinaci dvou nešťastných okolností.
Zaprvé jsme vedli velmi dlouhou předcházející rozpravu, která zdržela hlasování, a zadruhé jsme dnes zažili jedno z největších hlasování v tomto zasedání.
Přerušujeme tedy hlasování v tomto bodě a já Vám děkuji za spolupráci.
Hlasování
Dalším bodem na pořadu je hlasování.
(Pro výsledky a další podrobnosti o hlasování: viz zápis)
Vysvětlení hlasování
písemně. - (PT) Tato Úmluva - jejímž cílem je určit povinnosti smluvních stran vyhodnotit dopad na životní prostředí určitých aktivit v raném stádiu jejich plánování a ukládá státům obecnou oznamovací a konzultační povinnost u všech rozsáhlých projektů, u nichž lze předpokládat významný nepříznivý dopad na životní prostředí přesahující hranice států, byla podepsána Společenstvím a členskými státy 26. února 1991 a schválena Společenstvím 27. června 1997.
Parlament schválil některé změny, z nichž jedna významně rozšiřuje definici 'veřejnosti' v článku 1 (písm. X) Úmluvy, aby bylo zřejmé, že veřejnost, jež se může podílet na postupech podle Úmluvy, zahrnuje občanskou společnost a zejména nevládní organizace, a umožňuje, aby po schválení na schůzi stran k Úmluvě přistoupily státy, které nejsou členy EHK, což zasluhuje naši podporu.
Ostatní změny se nám mohou zdát méně důležité.
V zásadě si nemyslím, že představují nějaký problém.
Proto jsme se zpravodajem souhlasili a hlasovali pro podporu zprávy.
písemně. - (EL) Stručná zpráva obsahuje vážné trhliny, které snižují význam tématu.
Legislativní nařízení regulující ochranu životního prostředí jsou kompromisem mezi nutností ho ochraňovat a požadavky velkých společností maximalizovat jejich nadměrné zisky, ať to stojí co to stojí.
Hlavní zájem o zisk je to, co patří především k prioritám evropských nadnárodních korporací.
Níže uvedené je toho dokladem:
i. Kjótský protokol, v němž je významný obchod s emisemi;
ii. celý legislativní rámec, jenž podporuje použití a rozšíření geneticky modifikovaných organismů ;
iii. legislativa upravující monitoring používání chemických látek ve spotřebním zboží v přípustných hladinách.
Trvalo celých 40 let, než byly tyto právní předpisy vypracovány, i když samozřejmě obsahuje mnoho výjimek, a to od roku 1967 (Směrnice 67/458/EHS) do roku 2007, kdy nabylo účinnosti nařízení REACH;
iv. stále ještě velmi nedostatečný legislativní rámec upravující integrovaný systém nakládání s radioaktivním odpadem;
v. deformovaný vývoj v oblasti biopaliv na úkor potravinových plodin.
Nadnárodní společnosti nicméně mají dovoleno se chovat neekologicky.
Vše, co je může postihnout, jsou pouze nějaké pokuty, což představuje jen malou část zisku pocházejícího z ničení životního prostředí.
To potvrzuje přísloví, že koho chleba jíš, toho píseň zpívej.
Jsme přesvědčeni, že se jedná o vážná opominutí.
To, co je zapotřebí, je stručný, ale velmi smysluplný a užitečný odkaz na tyto problémy.
písemně. - (PT) Úmluva o ochraně finančních zájmů Evropských společenství a její protokoly jsou na seznamu úmluv a protokolů v oblasti justice a vnitřních věcí obsažených v příloze I aktu o přistoupení.
Tato Úmluva a její protokoly byly přijaty v roce 1996 s cílem položit společný základ pro trestněprávní ochranu finančních zájmů ES a vstoupily v platnost v roce 2002 po ratifikaci tehdejšími 15 členskými státy.
Aby se předešlo ztrátě času a energie při náročném vyjednávání, ujednání a ratifikaci (27 členskými zeměmi) konkrétních přístupových protokolů ke každé z Úmluv, akt o přistoupení Bulharska a Rumunska zavedl zjednodušený systém pro přistoupení k úmluvám a protokolům uzavřených členskými zeměmi na základě článku 34 Smlouvy o Evropské unii a článku 293 Smlouvy ES.
Proto podporuji tento návrh na rozhodnutí Rady, který zjednodušuje určení data vstoupení v platnost této Úmluvy ve vztahu k Rumunsku a Bulharsku.
Ráda bych hovořila o balíku dvou dokumentů - návrh Komise a rozhodnutí Rady o rozvoji infrastruktury Schengenského informačního systému a jeho realizaci a řízení.
Hlasovala jsem pro obě usnesení a považuji je za velmi důležité právní dokumenty EU.
Je ostudou, že spuštění SIS II se stále odkládá.
Máme takové zpoždění, že je nutné nalézt cestu z této situace, cestu, která by nám pomohla využít síť SIS 1+ po 13. listopadu 2008, to jest, rozšířit službu poskytovanou sítí SISNET a vytvořit nouzové řešení za pomoci sítě s-TESTA.
Je nyní zřejmé, že lidské a finanční zdroje alokované pro realizaci SIS II budou muset být rozděleny mezi tři projekty, které jsou vyvíjeny současně: SIS II, SISone4all a instalaci, provoz a řízení komunikační infrastruktury.
To bude mít negativní dopad na realizaci SIS II.
Proto rozhodnutí o financování SIS 1+ a následně SISone4all bude velmi důležité: bude to financováno všemi účastnickými stranami nebo SISNET, například, obdrží financování z rozpočtu EU?
Správné rozdělení zdrojů EU a členských států bude mít velký význam.
Nicméně z pohledu důležitosti projektu, co do bezpečnosti EU, je jasné, že SIS II má největší prioritu.
Musíme alokovat finanční zdroje pro bezpečnost EU a rozvoj komunikační infrastruktury.
písemně. - (RO) Pouhý jeden rok od svého založení v roce 2006 je o Evropský fond pro přizpůsobení se globalizaci již zájem.
Vítám hlasování o rozhodnutí fond mobilizovat, což představuje první pokus podpořit naše evropské občany, kteří čelí výzvám globalizace.
Globalizace je fenomén, jenž nám nabízí řadu šancí a příležitostí, ale také generuje obtíže s přizpůsobením se jejích následkům.
Proto je pro Evropskou unii velmi důležité, aby byla schopná nejen reagovat na takové výzvy, ale také přistupovat k nim efektivně rychlou mobilizací nezbytných finančních nástrojů.
Bezpečnost a důvěra evropských občanů v budoucnost je základem pro naše akce a iniciativy.
S potěšením vítám zaměření tohoto fondu na práci a bezpečnost práce, ale také zdůrazňuji důležitost vzdělávání v této oblasti a nutnost při příští mobilizaci fondu vzít tuto oblast také v potaz.
Nakonec doufám, že v budoucnu a v případě potřeby bude mít každý členský stát EU prospěch z mobilizace Evropského fondu pro přizpůsobení se globalizaci, jejíž méně pozitivní účinky se dotýkají nás všech, včetně nás v nových členských státech.
Toto je jediný způsob, kterým budeme schopni budovat skutečně udržitelný rozvoj na celém území EU.
písemně. - Hlasovala jsem pro tuto zcela první mobilizaci Evropského fondu pro přizpůsobení se globalizaci.
Fond byl zřízen následně po úspěšné kampani realizované skupinou PSE, aby zmírnil dopady globalizace na evropské zaměstnance.
V tomto případě je fond využit na pomoc přibližně 900 nadbytečným pracovníkům v automobilovém odvětví ve Francii.
písemně. - (PT) V březnu 2007 Francie požádala o mobilizaci EGF v souvislosti s nadbytečností 1 345 pracovníků v závodech Renault SA a 1 057 pracovníků v závodech Peugeot SA a jejich dodavatelů.
S ohledem na rozpočtová omezení tohoto fondu ( 500 milionů eur ročně), jeho restriktivní kritéria způsobilosti a počet dotčených pracovníků objem vyčleněného příspěvku Společenství činil 3 816 280 eur.
Vidíme tedy, že se jedná o 1 902 eur na každého nadbytečného pracovníka spojeného s Renaultem a 1 190 eur na každého nadbytečného pracovníka spojeného se závodem Peugeot.
Evropská komise odhadla, že by mohlo mít z fondu prospěch 35 000 až 50 000 pracovníků, ale data EU naznačují, že počty pracovníků nadbytečných v důsledku "restrukturalizace" hodně převyšují půl milionu.
Situace je o to vážnější, že většina těchto pracovníků byla propuštěna z práce v důsledku "restrukturalizace," na kterou se nahlíženo jako "uvnitř" EU , a proto se na tyto pracovníky nemohla vztáhnout kritéria způsobilosti tohoto fondu.
Co je ve skutečnosti zapotřebí, je ukončení politiky liberalizace a maximalizace zisku, což je příčinou relokací a "restrukturalizací" a přijetí opatření k zachování pracovních míst.
Evropský fond pro přizpůsobení se globalizaci vznikl v roce 2006 za značného vlivu porážky ústavního referenda ve Francii.
Hned ze začátku vznikl dojem, že se jednalo o kompenzační recept, propojený spíše se zveličeným problémem "přemístění" pracovních míst do nových členských států než s problémem globalizace.
Jako takový je fond odpovědí na obavy spojené s rozšířením Evropské unie. V zásadě je posiloval a blokoval výhody spojené se sjednocující se Evropou v roce 2004 a to jak pro nové tak i staré členské státy.
Nikoho nepřekvapuje, že začínáme se žádostí z Francie, která je spojena s obtížemi, které zažily dodavatelé Peugeotu a Renaultu. Žádost je ve výši 3,8 mil. eur.
Tato žádost je dobře potřebně opodstatněná a získala plnou podporu z Rozpočtového výboru Evropského parlamentu.
Doufám, že se Evropský fond pro přizpůsobení se globalizaci nestane způsobem, jak získat rentu, jinými slovy, snadným způsobem, jak získat dotace EU pro podniky, které mají problémy, dotace, které jsou alokované na základě ne příliš přesných kritérií.
Na fond s ročním stropem 500 mil. eur, je tu až příliš mnoho evropských podniků, které čelí problémům s restrukturalizací ve jménu konkurenceschopnosti v globální ekonomice.
písemně. - Hlasoval jsem ve prospěch zprávy, která dává parlamentní podporu prvnímu rozdělení fondů z Evropského fondu pro přizpůsobení se globalizaci, jenž byl založen za silné podpory PSE, aby zmírnil dopady globalizace na pracovníky.
písemně. - (PT) Rozhodnutí použít nový Evropský fond pro přizpůsobení se globalizaci a odpověď na žádost od francouzské vlády je příležitostí, kterou bychom měli pozorně monitorovat, abychom zjistili, zda tento fond přináší žádané výsledky.
Podle toho, co vyplynulo z rozpravy vedené v den, kdy byl založen, má tento fond za cíl stát se institucionální reformou pro solidaritu, pokud jde o nepředvídané a negativní důsledky globalizačního procesu.
Samozřejmě svobodné přizpůsobení trhu bude vždy lepší než státní nebo podobná intervence.
V každém případě, tento fond existuje v kontextu Evropské unie a řešení, jež většina jejích členských států přijímá k řešení sociálních krizí, jsou výzvou, u které jde o to zaprvé zajistit, že výsledky jeho mobilizace jsou takové, jaké se očekávají a zadruhé, že intervence tohoto typu nevyšlou negativní signály směrem k trhu, a tím bezděčně nebudou podporovat řešení, která v důsledku způsobí ještě větší škody.
Protože věřím a doufám, že toto nebude ten případ, hlasoval jsem ve prospěch této zprávy.
(DE) Pane předsedající, ráda bych poděkovala svým kolegům poslancům za výsledek hlasování.
Je založeno na výsledku zprávy o udržitelném využívání pesticidů.
Přehlasovali jsme nejvyšší úrovně.
Zaměřili jsme se nicméně na školení a informace stejnou měrou pro uživatele a prodejce.
Jen odborné a zkušené zacházení s pesticidy může zajistit udržitelnost.
Samozřejmě jsou zde také zapojeny nejnovější technologie a současné znalosti.
Podporujeme integrovanou ochranu proti škůdcům.
Komise vyzývá k tomu, aby byla integrovaná ochrana proti škůdcům v zemědělství jako celku povinná, a to do roku 2014.
K tomu potřebujeme obecné standardy.
Nemůžeme integrovanou ochranu proti škůdcům vtěsnat do fixních kritérií , určitě ne v celé Evropě.
Integrovaná ochrana proti škůdcům musí být vždy vyvíjena flexibilně.
Vyžaduje podnět příkladů dobré technologické praxe a musí mít energii - a tato energie musí být udržována.
Musíme ji proto zde ještě jednou před druhým čtením prodiskutovat.
Stále máme společně s Radou a Komisí příležitost dovést toto k dobrým závěrům tak, abychom my v Evropské unii mohli pokračovat v tom, že se ochrana proti škůdcům stane konečně možnou.
Pane předsedající, jsem velmi zklamaná, že Parlament dnes ve věci tohoto pesticidového balíčku neudělal více.
V tolika zásadnějších a progresivnějších záležitostech jsme se mohli dostat podstatně dále.
Jednou oblastí, na kterou se teď chci zaměřit, je obyvatelstvo.
Měli by být považováni za obzvláště ohroženou skupinu, skupinu svého druhu exponovanou, a dnes byl učiněn jen malý krok tímto směrem, a sice v hlasování, které zrovna v tomto Parlamentu proběhlo.
Lidé, kteří bydlí blízko škol, kde jsou v sousedství pole ošetřována postřikem a lidé, kteří poblíž polí ošetřovaných postřikem pracují nebo žijí, jsou pesticidům enormně vystaveni.
Jsou dlouhodobě vystaveni směsím pesticidových koktejlů, které jsou v průběhu roku rozprašovány v jejich blízkosti, v mnoha případech po desetiletí.
Až do nynějška nebyla pro obyvatele žádná ochrana jako pro specificky exponovanou skupinu.
Jedná se o velký a závažný problém ohrožující veřejné zdraví. Je tomu tak vzhledem ke skutečnosti, že zemědělci nemohou pesticidy kontrolovat v momentě, kdy jsou rozprašovány ze vzduchu a studie ukazují, že pesticidy mohou vzduchem cestovat celé míle.
Kéž bychom se v zákazu veškerého rozprašování ze vzduchu dostali dál.
V uplynulých desetiletích zde bylo již mnoho zpráv o akutních a chronických zdravotních problémech ve venkovských oblastech.
Náš Parlament mohl při dnešním hlasování udělat pro ochranu lidí před rakovinou, leukémií, lymfomem ne-Hodgkinova typu a před celou řadou dalších nemocí více. Jsem opravdu velmi zklamaná, že jsme nevyužili této možnosti, která byla předložena ve Výboru pro životní prostředí.
Tolik pozitivnějších opatření bylo bohužel ostatními skupinami zvráceno.
Doufám ale, že dnes lidé pohlédnou na Parlament a vyvinou tlak na své zástupce tak, že když se dostaneme k druhému čtení, pokusíme se pro zdraví lidí udělat víc.
Očekávají, že si povedeme lépe.
Měli jsme udělat více a je mi velmi líto, že nás ostatní skupiny dnes nepodpořily.
(HU) Jako poslanec zastupující Maďarské demokratické fórum (Magyar Demokrata Fórum - MDF), použiji svůj hlas na podporu obou těchto návrhů legislativních textů, které stanovují přísnější předpisy a větší kontrolu týkající se použití výrobků na ochranu rostlin.
Věřím, že všechna tato opatření představují milníky na cestě k bezpečnější a zdravější výrobě potravin.
Látky, které představují riziko pro zdraví, musí být staženy a celkový objem pesticidů, které používáme, musí být zredukován.
Např. v Maďarsku objem používaných chemikálií je patnáctkrát menší než řekněme v Nizozemí, a stejně intervenční obchody Evropské unie praskaly ve švech, jak plné byly maďarské kukuřice.
Můžeme a musíme proto jít kupředu směrem k produkci ovoce, zeleniny a jiných potravin za použití udržitelné úrovně ochrany rostlin.
Tam, kde chtějí členské státy uplatnit přísnější opatření, měly by mít i nadále možnost tak učinit.
Děkuji.
(CS) Pane komisaři, také mi vadí, že lidé bývají vystaveni zdravotním rizikům třeba při práškování polí a vadí mi, že se stále zvyšují koncentrace pesticidů zejména ve sklenících kvůli růstu rezistence rostlin.
Není pochyb, že musíme modernizovat pravidla pro bezpečné využívání pesticidů v Evropě.
Je mi ovšem líto, že na půdě Parlamentu se narodily z dílny Zelených a levice populistické návrhy, jako je úplný či lokální zákaz pesticidů v celé Evropě.
Je to naprosto neodpovědné.
Vždyť to jsou léky pro rostliny proti jejich chorobám a jejich zákaz by znamenal totéž, co zákaz léků pro humánní medicínu.
Obojí jsou při špatném používání samozřejmě jedovaté. A proto je tak důležité věnovat se zejména standardům a osvětě namísto vědecky nepodloženým, nekritickým a navíc příliš byrokratickým opatřením.
Milí kolegové, zdravý rozum mi zavelel většinu vašich návrhů v balíčku nepodpořit.
A schválený návrh paní Klaßové považuji za ne zcela zdařilý.
(PL) Pane předsedající, rád bych řekl, že jsem hlasoval ve prospěch zprávy paní Klaßové, a jedním důvodem, proč jsem tak učinil je, že tato zpráva odkazuje na zpřísnění návrhů předložených Evropskou komisí.
Specificky je zde zmínka o národních akčních plánech v kontextu snížení četnosti použití pesticidů o 25% za 5 a půl roku - o 50% - v průběhu 10 let.
Je důležité, aby byl Evropský parlament v této záležitosti přísnější a měl zelenější přístup než Evropská komise.
Rád bych také zdůraznil, že mé rozhodnutí bylo ovlivněno skutečností, že ve zprávě, která byla předložena k hlasování, je prohlášení za účelem toho, aby všechny členské státy vytvořily ochranná pásma a zamezily pesticidům pronikat do vodních nádrží a pitné vody.
písemně. - (FR) Jako navrhovatel stanoviska ke kvalitě vody jsem viděla, jakým způsobem pesticidy znehodnotily životní prostře a zejména povrchové a pobřežní vody. K tomu dochází v důsledku skutečnosti, že pesticidy v přírodě přetrvávají, mohou být přemisťovány na velké vzdálenosti, a vytvářejí rozptýlenou formu znečištění, které se obtížně lokalizuje, je výsledkem odtoků, přímých ztrát v půdě a ve vzduchu, smývání rostlin deštěm a tak dále.
Obecně řečeno: současné používání pesticidů v našem zemědělství může mít škodlivé následky na naše zdraví.
Legislativní návrhy Komise pro využívání pesticidů a procedur pro schválení a uvedení pesticidů na trh byly proto velmi dychtivě očekávány.
Shledávám nicméně cíle jako neadekvátní, a proto jsem v parlamentním plénu - neúspěšně - podporovala stanovisko přijaté Výborem pro životní prostředí, které po EU požaduje jako cíl 25% snížení četnosti aplikací pesticidů do 5 let, 50% snížení do 10 let a desetimetrové ochranné zóny mezi poli a vodními toky.
Obzvláště mě mrzí, že toto je první čtení a že bude text pravděpodobně ještě více rozmělněn.
písemně. - (PT) Hlasovala jsem pro zprávu paní Klaßové o návrhu na směrnici Evropského parlamentu a Rady zavádějící rámec pro akci Společenství za účelem dosažení udržitelného používání pesticidů, protože usiluje o snížení používání výrobků na ochranu rostlin a přispívá k vysokým bezpečnostním standardům pro lidi, zvířata a životní prostředí.
Nicméně považuji za zásadní, že bude zachováno letecké práškování v situacích, kde neexistuje schůdná alternativa, nebo kde pozemní aplikace představuje větší riziko, ačkoliv v oblastech Natura 2000, vedle možnosti, že budou pesticidy zakázány, by také mělo být možné omezit jejich používání nebo minimalizovat příslušná rizika, což předpokládá specifické vyhodnocení rizik.
Když byl přijat šestý akční program pro životní prostředí, bylo uznáno, že vliv přípravků na ochranu rostlin na lidské zdraví a životní prostředí musí být zredukován, a byla zdůrazněna potřeba dosáhnout udržitelnějšího používání pesticidů a naznačen dvousměrný přístup při plné realizaci a adekvátní revizi relevantního právního rámce a rozvoji tematické strategie pro udržitelné používání pesticidů.
Zpravodajka považuje název návrhu Komise za zavádějící.
Cílem návrhu je regulovat konkrétní třídu pesticidů, zejména pesticidy ve formě přípravků na ochranu rostlin.
V souladu s tím by měl být v textu směrnice termín "pesticidy" nahrazen termínem "přípravky na ochranu rostlin".
Směrnice si klade za cíl snížit rizika spojená s využíváním přípravků na ochranu rostlin a na životní prostředí a lidské zdraví.
Nicméně opatření připravená s tímto úmyslem musejí být v proporcích a nesmíme zapomenout, že by mělo být především na členských státech pomoci snižovat rizika spojená s využíváním přípravků na ochranu rostlin, a to prostřednictvím národních akčních plánů.
To je jediný způsob, jak lze zohlednit odlišné podmínky a situace na místní úrovni.
písemně. - (FR) Systematicky jsem hlasoval proti celému balíčku na ochranu rostlin, abych dal najevo svůj odpor k dokumentu, který pro plenární zasedání ještě není připraven.
Postavit se před 700 členů Evropského parlamentu s 300 - 400 návrhy na změny, o nichž se má hlasovat ve 3 až 4 fázích, prostě zákonodárce není hodno.
To bychom rovnou mohli uspořádat loterii.
To, že chce zákonodárce bojovat se zneužíváním pesticidů se může zdát jako chvályhodné.
Nicméně organizace systému, jenž bude byrokratický stejně jako neefektivní, pramení ze špatných právních předpisů.
V každém případě, pokud chceme nakrmit neustále rostoucí populaci, Země se bez přípravků na ochranu rostlin neobejde.
Dnes Evropský parlament odmítl přistoupit na výzvy environmentálních fundamentalistů týkající se nepoužitelných pravidel na udržitelné využívání pesticidů.
Jádrem sváru byl návrh Výboru pro životní prostředí, veřejné zdraví a bezpečnost potravin na zákaz používání pesticidů do 10 metrů od vodních ploch.
To by mělo katastrofické následky pro správce veřejných prostranství a rekreačních oblastí jakými jsou např. golfová hřiště v zemích jako Nizozemí, kde je většina povrchu pokryta vodou.
Výsledkem hlasování je kompromis mezi ochranou životního prostředí a přijatelnými pravidly pro úřady a podnikatele.
Za předcházení rizikům máme kolektivní odpovědnost a je skutečně pravdou, že v případě pesticidů "znamená méně více", ale pravidla musejí být realistická a funkční.
Pokud jsou dostupná alternativní řešení, musíme je využít, ale je jen zbožným přáním zakázat používání všech pesticidů zákonem a myslet si, že to bude bez následků pro naší ekonomiku a společnost.
písemně. - Hlasoval jsem pro tuto zprávu s doplňky, které vytvořily rozumný kompromis mezi ochranou veřejného zdraví omezením používání pesticidů a ochranou schopnosti odvětví založeného na půdě zvýšit výrobu plodin.
Princip prevence, jenž je podstatou tohoto přístupu, je to, co důrazně podporuji.
Toto poledne vyslal Evropský parlament vzkaz, jenž reaguje na znepokojení občanů, kteří podporují zemědělství, jež by bylo méně závislé na pesticidech, udržitelné a beroucí v potaz zdraví zemědělců a ostatních uživatelů.
Jedním krokem vpřed je sekce ochrany zdraví, která zcela chyběla v nařízení z roku 1991 a je nyní jasně stvrzena uznáním principu substituce (co se týká systému REACH zacíleného na podporu využívání nechemických nebo méně chemických alternativ), kdy má přednost ochrana nejohroženějších populací a v podstatě zákaz leteckého práškování.
Bylo zapotřebí rozplést právní smyčku týkající se používání ze strany odborníků a fyzických osob.
Tohoto bude dosaženo rámcovou směrnicí, která počítá s novými zvyky a módou v zahradničení: pesticidy se dokonce dostaly do našich domovů a zahrad!
Velkým zklamáním je nicméně odmítnutí zprávy paní Klaßové o nových přístupech ze strany Komise - známé jako integrovaná ochrana proti škůdcům - která zahrnuje povolení používat všechny dostupné zemědělské techniky, přičemž přednost dává těm, které jsou šetrné k životnímu prostředí.
Držím se svého: integrovaná výroba je zdravý rozum aplikovaný na zemědělství 21. století.
písemně. - (DE) Navržená směrnice, která zakládá rámec pro opatření Společenství za účelem dosažení udržitelného používání pesticidů, je důležitá, protože se stále nachází alarmující množství některých pesticidů bez ohledu na existující rámcové předpisy o půdě, vzduchu a vodě.
Fakta, na kterých se zakládají existující předpisy, také dávají důvod k znepokojení v případě kulturních plodin a vyžadují politickou iniciativu.
Národní akční plány s konkrétními úkoly na snížení rizik a závislostí spojených s pesticidy jsou zde velmi důležité.
Je nesmírně politováníhodné, že jsme na plenárním zasedání nenavázali návrhy na snížení toxických a vysoce toxických látek o 50 % do roku 2013 a na snížení používání pesticidů o 20 % v průběhu příštích 10 let.
I za stávající situace by se jednalo o důležitý politický signál.
Klíčem k udržitelnému používání přípravků na ochranu rostlin je racionální omezení rizika.
Tohoto cíle bychom měli dosáhnout tím, že uvedeme v platnost principy směrnice o udržitelném používání pesticidů.
Každá země bude mít za povinnost navrhnout svůj vlastní plán podle pravidel stanovených ve směrnici.
Každá země by tak měla učinit s řádným přihlédnutím k místním rozhodujícím činitelům a při respektování rozdílů.
Základní rozdíl mezi námi tvoří úroveň rozvoje zemědělství.
Země, které jsou mezi novými členskými státy EU, se často musejí srovnat s obrovskými deficity, obzvláště co do kvality a zdravotních aspektů vyprodukovaných potravin.
Snížení používání pesticidů v těchto zemích v porovnání s jejich současnou mírou používání se obrátí proti nám zákazníkům.
Také naše krajiny se liší.
V Polsku mohou být obrovská zalesněná území chráněna před škůdci jen ze vzduchu.
Je naší povinností vůči přirozenému životnímu prostředí ochraňovat lesy, zatímco úkolem Parlamentu je stanovit principy bezpečného používání přípravků, které přirozené životní prostředí chrání.
Směrnice má co říci ke vzdělávání zemědělců, které je nejdůležitějším způsobem realizace udržitelného využívání pesticidů.
Je úkolem Parlamentu podporovat vzdělávání a vytvořit takové podmínky, aby se dostalo ke každému zemědělci.
Metodické pokyny směrnice by měly členské státy i zemědělce podporovat, spíše než odrazovat.
písemně. - (DE) Hlasuji proti zprávě, protože již neexistuje jasná hranice mezi různými návrhy, což považuji za důležité.
Ochrana před škůdci slouží zdraví lidí a rostlin a není varovným znamením pro politiku, která nemá žádný vědecký základ.
(DE) Pane předsedající, věřím, že bychom měli usilovat o veřejné zdraví a ochranu spotřebitelů a rád bych nabídl svou plnou podporu také těmto stanoviskům.
Nemá prostě smysl, abychom předkládali nepraktická řešení a vytvářeli situace, v nichž výroba potravin již není se schválenými prostředky možná.
Z tohoto důvodu jsem přesvědčen, že zpráva paní Breyerové nemůže v této podobě vydržet a že bychom ji měli v tomto smyslu upravit.
Hlasoval jsem proti ní a jsem toho názoru a jsem rád, že byla ve zprávě paní Klaßové nalezena rozumnější a praktičtější řešení, a tudíž i v akčních plánech, pro něž jsem byl zpravodajem ve Výboru pro zemědělství a rozvoj venkova.
Z tohoto důvodu doufám, že jsme schopni v průběhu druhého čtení podstatně vylepšit také zprávu paní Breyerové, protože ji musíme vylepšit.
(SV) Dnes dostáváme smíšené vzkazy.
Myslím, že nejbizarnější částí dneška byl útok pana Heaton-Harrise, jenž tvrdil, že se dobrovolné skupiny snaží ovlivnit Parlament.
Velkou věcí, která se udála, je, že byla pozice Parlamentu v důsledku rozsáhlého lobbyingu lobbisty placenými odvětvím oslabena, odvětvím, které klade svůj zájem prodat více pesticidů nad zájem ochrany veřejného zdraví a zájmy spotřebitelů.
Naštěstí nebyli zcela úspěšní.
Máme stále pesticidový průkaz, jenž spotřebitelům dává rozumnou možnost se dozvědět, co polykají tím, že se prodejců zeptají.
Tato ochrana je důležitá a musíme za ni při vyjednávání s Radou bojovat.
Nicméně Parlament obyvatele tak, jak vyžadoval Výbor pro životní prostředí, nechránil.
Mají horší ochranu a dostávají horší informace, než Výbor požadoval.
Toto musí být v dalších čteních napraveno.
Podle mého názoru nemůžeme nadále schvalovat nebezpečné chemikálie na dnešní úrovni.
Parlament se nyní vyhnul úkolu na všeobecné snížení pesticidů, což je nešťastné.
Nicméně bych rád řekl, že my v Zelené skupině jsme nyní probrali zprávu, která může v zásadě být využita pro dobré vyjednávání s Radou, ale zároveň se její samotný název stává trochu hloupým.
Jako kdybychom nazvali ústavu reformní smlouvou: je pozoruhodné, že Parlament dává pesticidům přezdívku, a to přípravky na ochranu rostlin.
Kdyby měly být zahrnuty všechny přípravky na ochranu rostlin, měli bychom do legislativy přidat i ploty, protože poskytují ochranu před srnčí zvěří.
To ukazuje, jak je termín přípravky na ochranu rostlin absurdní.
písemně. - (PT) Hlasovala jsem ve prospěch zprávy paní Breyerové o návrhu na nařízení Evropského parlamentu a Rady týkajícího se uvádění přípravků na ochranu rostlin na trh, protože to pomůže při zajištění vysokých standardů ochrany zdraví lidí, zvířat a životního prostředí díky zavedení přísných, ale zjednodušených procedur a racionalizaci zdrojů.
Přijatá zpráva dodržuje princip subsidiarity, takže členské státy mohou vzít v úvahu specifické národní podmínky, zvláště zdraví rostlin a klimatické podmínky a mohou přijmout adekvátní opatření na snížení rizik.
písemně. - (PT) Tento návrh by měl být v souladu s důvody, které stojí za šestým akčním programem pro životní prostředí, s cílem aplikovat současné znalosti perspektivních a retrospektivních strategií pro vyhodnocování rizik a nebezpečí pro lidi a životní prostředí a vytvořit spojitost s ostatními politikami.
V souladu s tematickou strategií udržitelného používání pesticidů musí nařízení také garantovat vysokou úroveň ochrany lidského zdraví a životního prostředí, musí dávat přednost preventivnímu principu, ale opatření musejí být přiměřená a musejí počítat s principem subsidiarity.
Spojení s ostatními politikami by mělo být vysvětleno jasněji.
Například by nařízení nemělo jít proti cílům a standardům kvality Rámcové směrnice o vodě (2000/60/ES) a jejích dceřiných směrnic.
Toto musí být zajištěno pravidelnými kontrolami.
Každý členský stát by si měl ponechat možnost přesáhnout ve svém základním standardu ochrany nebo rozhodování o udělování licencí na výrobky rámec standardu Společenství, aby mohl realizovat zavedené cíle národních akčních plánů pro používání pesticidů, programů ochrany zdraví nebo životního prostředí, a to na základě specifických vnitrostátních podmínek.
písemně. - Hlasoval jsem pro tuto zprávu a jsem potěšen, že kombinuje udržitelné používání pesticidů s účinnou ochranou zdraví a životního prostředí.
písemně. - (IT) Pane předsedající, dámy a pánové, bez ohledu na to, že jsem hlasoval ve prospěch zprávy paní Breyerové jako celku, považoval jsem za vhodné podpořit několik návrhů konstruovaných tak, aby modifikovaly původní návrh.
Je důležité, abychom rozbili monopol velkých nadnárodních společností v oblasti sdílení dat a přístupu k datům a abychom otevřeli odvětví větší a spravedlivější konkurenci.
Na druhé straně je toto odvětví zasaženo geografickými a ekologickými rozdíly, čemuž je nutné věnovat řádnou pozornost.
Co potřebujeme, je větší flexibilita ve smyslu vzájemného poznání a komparativního vyhodnocení látek.
V současnosti je v podstatě malým a středním podnikům, které produkují zejména koformulanty, ubírán manévrovací prostor právě díky přílišné moci velkých průmyslových skupin - a nejen v oblasti správy a výměny dat.
Evropská legislativa musí vzít v úvahu a podporovat jejich požadavky, aby se předešlo jejich pomalému, ale neúprosnému mizení z trhu.
písemně. - (FR) Historicky využívané pesticidy k ochraně rostlin před různými parazity, zásadně změnily zemědělství.
Nicméně dnes vidíme, že masivní používání těchto pesticidů v zemědělském a nezemědělském prostředí má škodlivý vliv na životní prostředí (znečištění vody, vzduchu, půdy, atd.) a také na zdraví (rozvoj některých druhů rakoviny, problémy s plodností).
Proto se EU rozhodla upravit svou legislativu s úmyslem podpořit snížení používání pesticidů.
Zejména v rámci zprávy paní Breyerové týkající se uvedení přípravků na ochranu rostlin na trh a udržitelného používání pesticidů, jsem hlasovala pro stanovení přísných kritérií pro všechny toxické látky (neurotoxické, bioakumulativní, karcinogenní, atd.).
Podobně jsem také v souladu s francouzským Národním akčním plánem pro využívání pesticidů a programem REACH podpořila 50% snížení používání mimořádně nebezpečných pesticidů do roku 2013 a nahrazení nejvíce nebezpečných látek bezpečnějšími náhražkami (včetně nechemických prostředků).
A nakonec jsem v souladu s duchem francouzské národní rozpravy zaměřené na životní prostředí hlasovala ve prospěch zdanění pesticidů, aby byli naši zemědělci motivováni ke snížení používání ošetřujících přípravků.
písemně. - (DE) Včera jsem nebyla schopna využít svůj řečnický čas.
Ve stejnou dobu se konalo hlasování ve Výboru pro klimatické změny o zprávě paní Hassi, která tvoří základ stanoviska Evropského parlamentu pro Konferenci OSN o klimatických změnách.
Nová politika Evropské unie zaměřená na používání pesticidů je důležitým krokem směrem k lepší ochraně zdraví a životního prostředí.
Důležitým výsledkem dnešního hlasování je jasné stanovisko Parlamentu proti modelu tří zón navrženému Komisí.
Navržený systém je zavádějící a hrubě by odporoval cílům udržitelného využívání pesticidů.
písemně. - (DE) Hlasuji proti zprávě protože nebyla koncipována podle přísně vědeckých kritérií a protože považuji model zón - v jakékoliv verzi - za zavádějící.
Jen jednotná autorizace v rámci společné hospodářské oblasti dává smysl.
V průběhu druhého čtení doufám v podstatné zlepšení.
písemně. - Není pochyb o tom, že bez ohledu na současné právní předpisy zaměřené na snížení pesticidů, existuje ve vzduchu, vodě a potravinách obrovské množství pesticidů ovlivňujících naše zdraví a životní prostředí.
Zatímco dnes jsme já a moji kolegové jasně hlasovali pro snížení pesticidů v našem každodenním životě, je ale dnes důležité uznat praktické a skutečné potřeby zemědělců a pěstitelů ovoce, zejména v tomto ovzduší rostoucích cen potravin.
Nemůžeme zákony vydávat čistě teoreticky!
Hlasoval jsem pro praktický a vyvážený přístup a proti extrémním návrhům, které by snížily naše dodávky potravin a učinily ze zemědělské činnosti absurdní a nepraktickou zátěž.
Nezapomeňme, že jsou zemědělci přirozenými ochránci životního prostředí!
Namísto zákazu pesticidů se členské státy zaměří na školení a informační kampaně, příklady dobré praxe a integrovanou ochranu proti škůdcům, což by bylo ku prospěchu nás občanů, spotřebitelů a zemědělců.
Hlasoval jsem pro realistické cíle členských států s tím, že jsem bral v potaz jejich různorodost.
Co se týká používání, ústředním faktorem je riziko s tím, že je nutno brát v úvahu všechna nebezpečí.
písemně. - (FR) Co se týká zpráv uvedení přípravků na ochranu rostlin na trh a udržitelného využívání pesticidů, následovala jsem velmi odpovědnou linii své skupiny.
Přípravky klasifikované jako CMR1, u nichž je vědecky prokázáno, že škodí zdraví lidí i zvířat, by již neměly být povoleny.
Povinnost informovat všechny sousedy před započetím práškování by jen způsobila masovou hysterii, když opomineme skutečnost, že by to s sebou přineslo obrovské množství kontraproduktivní byrokracie, a navíc je to nadbytečné, když se produkty CMR1 stáhnout tak jako tak z trhu.
Jsem toho názoru, že by měl být použit princip subsidiarity u chráněných zón, které mají zůstat bez ošetření, aby se předešlo dodatečným omezením aplikovaných na zemědělskou produkci.
Jsem proti vytvoření zvláštní daně zavedené pro povolené přípravky, protože to povede ke zcela zbytečnému zvýšení nákladů na zemědělskou výrobu.
Jsem samozřejmě proti zákazu rozprašování přípravků na ochranu rostlin z vrtulníků.
Je nepřijatelné tuto metodu zakázat, protože se v některých oblastech jedná o jediný schůdný způsob, např. tam, kde se na svazích kopců pěstuje vinná réva.
Těší mě, že byly vzaty v úvahu mé návrhy týkající se nepřijatelných dopadů přípravků na ochranu rostlin, které mohou mít, mimo jiné, negativní vliv na chování určitých druhů jakými jsou například včely a které by dokonce mohly vést k vyhynutí těchto druhů.
písemně. - (FR) Hlasoval jsem pro zprávy paní Klaßové a paní Breyerové o používání pesticidů, protože signalizují vývoj k lepšímu uvažování o dopadu přípravků na ochranu rostlin na životní prostředí a zdraví.
Zejména vítám přijetí návrhu socialistů zakázat používání pesticidů v rezidenčních nebo citlivých oblastech.
Jsem také potěšen přijetím našich návrhů na systematickou podporu nechemických postupů.
Nicméně lituji, že se evropská pravice staví proti zavedení cílů na snižování používání těchto přípravků.
Existuje mnoho příkladů, které ukazují, že redukce je možná a že by postupná strategie snižování mohla být zavedena bez toho, že by došlo k ohrožení výrobního odvětví a pracovních míst.
Opět dala pravice přednost ziskům...
Avšak i malé kroky jsou důležité a tyto zprávy jsou krokem správným směrem k udržitelnému zemědělství zítřka a k zdravějšímu životnímu prostředí pro naše děti.
Opravy hlasování a sdělení o úmyslu hlasovat: viz zápis
(Zasedání bylo přerušeno ve 14:25 a obnoveno v 15:05)
Schválení zápisu z předchozího zasedání: viz zápis
Návrh souhrnného rozpočtu EU na rok 2008: oddíl III - Návrh souhrnného rozpočtu EU na rok 2008 (oddíly I, II, IV, V, VI, VII, VIII a IX) (rozprava)
Dříve než předám slovo Komisařce Grybauskaitė, rád bych vyjádřil svůj úžas nad tím, že ostatní komisaři, které jsme požádali, aby byli přítomni, zde nejsou.
Existují různé důvody: patrně naše pozvání odešla poněkud pozdě.
Může to být ten případ a ověřím to.
Rád bych ale Komisi upozornil, že podle interinstitucionální dohody musí být přítomna v týdnu, kdy zasedá Evropský parlament.
Přezkoumám to a očekávám, že jak Komise tak my jako Parlament, budeme ctít naše závazky z interinstitucionální dohody vyplývající.
Rád bych proto požádal přítomnou Komisařku, paní Grybauskaitė, aby toto Komisi vyřídila.
Již jsem toto sdělil na Konferenci předsedů, nechci zde dělat jednostranná obvinění, ale záležitost přezkoumám.
zpravodaj. - (FI) Pane předsedo, rád bych nejdříve poděkoval předsedovi Rozpočtového výboru a členům a koordinátorům Výboru, za to, že nám umožnili dosáhnout vynikajícího kompromisu ve velmi pozitivní atmosféře.
Generální tajemník Parlamentu byl také při tvorbě návrhu rozpočtu velmi otevřený a kooperativní.
Jedná se o dobrý začátek pro budoucí spolupráci mezi správou a Rozpočtovým výborem.
Zaprvé chci říci, že tento systém, kdy dvě organizace rozhodují o rozpočtu - předsednictvo a Rozpočtový výbor - nemůže do budoucna pokračovat.
Není vhodné, aby předsednictvo rozvíjelo různé nové myšlenky a nové projekty.
Rozpočtový výbor je buď jakýmsi razítkem povolujícím finanční prostředky nebo zlým klukem či holkou prostředky škrtající.
To byl případ i zde, kdy byly předsedy skupiny předložena obrovská navýšení, která by šla nad pověstný strop 20 %, jenž byl společně přijat.
Doufám, že lidé budou naslouchat metodice předsedy Výboru, protože má přesnou představu o tom, jak by měl tento proces správně vypadat, aby bylo dosaženo konkrétních a vhodných výsledků.
Tyto záležitosti se nemohou rozhodovat na dvou místech.
Je daleko lepší když se rozhodnou jen na jednom.
Když se navrhoval rozpočet Parlamentu, administrativa a předsednictvo ukázali tu správou iniciativu v tom, že navrhli, aby se setrvání pod 20% stropem stalo základním principem.
Potom předsedové skupiny učinili k těmto pravidlům dodatky.
Jedním dodatkem bylo, aby každý asistent poslance dostal tisíc euro měsíčně navíc, což dělá celkem 10 000 000 eur. K tomu byly ještě různá další zvýšení, když jsme se zároveň dostali do situace, kdy bylo nutné další výdaje do určité míry snížit.
Tohle samozřejmě není nikdy snadné, ale je nutno říci, že jsme ve skutečnosti žádná zvýšení ani snížení neudělali; namísto toho jsme se snažili držet rozpočtové disciplíny, když se jednalo o nová navýšení tak, aby rozpočet nebyl příliš velký.
Toto je samozřejmě důležité, protože utrácíme peníze daňových poplatníků.
Měli bychom přemýšlet, v jakých projektech se budeme angažovat a které z nich jsou přijatelné z pohledu daňového poplatníka.
Především se musíme soustředit na podstatnou práci, pro níž jsme sem byli zvoleni.
Toto je zákonodárný orgán a proto bychom se neměli zapojovat do realizace projektů, které leží mimo vlastní zákonodárnou práci.
Dovolte mi ale říci, že jsem spokojen se společným kompromisem, jenž Parlamentu dovoluje navýšení pod 4%.
To je rozumné a v každém případě zahrnuje mnoho projektů, se kterými zde souhlasí další poslanci.
Některé z těchto projektů zmíním.
Za prvé je zde informační politika, která je nesmírně důležitá.
Pro tento účel bylo do rezervy přidáno dalších devět milionů eur, aby se utratily na novou webovou televizi, poté co byl její prototyp schválen.
Myšlenka Web TV jako technického informačního kanálu je přijatelnou představou, ale neměla by být realizována v podobě, v jaké je v současnosti navrhována.
Politické skupiny a poslanci by se neměli účastnit monitoringu dotčeného orgánu nebo každodenní práce.
Administrativa nemá ten samý typ politické upřímnosti, jakou chtějí lidé vidět a jakou mají politické skupiny a poslanci.
Je mi zatěžko ocenit myšlenku navrženou levicí, že by politika měla být vyškrtnuta z politiky a že informace o Parlamentu mohou přicházet pouze skrze jeho administrativu a nikoliv jeho poslance nebo politické skupiny.
Je nepředstavitelné, že by informační politika procházela pouze skrze administrativu a nás, kteří jsme sem byli demokraticky zvoleni, zanechává mimo tuto informační mašinérii.
Další nápad spojený s tímto tématem se týká místních médií, což bylo rozhodnuto před svátky na plenárním zasedání.
Týkalo se to toho, že by poslanci měli dostat o trochu víc peněz, aby mohli pozvat zástupce místních médií na pozorování toho, co se děje v Parlamentu a na rozhovory.
Rozpočtový výbor proti tomuto hlasoval.
Nerozumím této zřejmé nechuti vůči malým lokálním médiím ze strany levice, vzhledem k tomu, že nám umožňují se dostat co nejblíže k běžným lidem.
V Rozpočtovém výboru jsme ale většinově hlasovali proti těmto penězům a my jako poslanci nemůžeme utratit žádné další peníze na to, aby sem byla místní média zvána.
Za třetí, rád bych zmínil informační kanceláře.
Každý členský stát má svou vlastní informační kancelář, což je dobrá věc, ale proč kupovat nejdražší budovy v nejdražších oblastech?
Proč bychom nemohli koupit o trošku levnější budovy trochu dále od centra a vydat adekvátní prostředky za lidské zdroje?
Potřebujeme, aby více lidí navštěvovalo pracoviště, školící pracoviště a školy, aby lidem říkali co Parlament dělá a proč.
To je nejlepší způsob jak ovlivnit lidi, jak se k nim dostat, a ne kupovat drahé domy.
Tyhle peníze by mohly být utraceny lépe.
Co se týká politiky ohledně budov obecně, doufám, že všechny instituce dokáží společně zřídit společnou organizaci ke zvážení toho, kdy a kde stavět a kdy a kde koupit nemovitosti, takže bychom nemuseli dělat rozhodnutí bez toho, že bychom věděli, co dělají ostatní a tak uměle zvedali ceny nemovitostí.
Chci učinit pár poznámek na adresu rozhodnutí k návrhu o snížení počtu zasedání ve Štrasburku.
Může se jednat o věčnou diskusi, ale ta musí pokračovat, dokud se s tím něco neudělá.
Musíme také být příkladem ve snižování emisí.
Nemůžeme ročně rozházet 200 milionů eur z peněz daňových poplatníků.
Musíme veřejnosti ukázat, že se EU rozrostla a změnila, a za tímto účelem se musíme změnit.
Nepřišel jsem ani na jedno dobré vysvětlení, proč by tyto půtky měly pokračovat.
Z toho důvodu doufám, že budeme o tomto předmětu hlasovat, aby mohl Parlament vyjednávat s Radou, aby tolik potřebná změna mohla nastat.
Ještě jednou chci poděkovat koordinátorům a členům Rozpočtového výboru za kompromis a doufám, že bude při čtvrtečním hlasování zde zachován a že příslušná čísla zůstanou tak, jak jsme společně odsouhlasili.
zpravodaj. - (FI) Pane předsedo, paní Komisařko, rozpočet Evropské unie pro rok 2008 je již druhým v tomto programovém období.
Když byl přijat současný finanční rámec, byl věnován zvláštní zájem posilování konkurenceschopnosti a soudržnosti pro růst a zaměstnanost.
Předběžný návrh rozpočtu ze strany Komise byl ve výši 129,2 miliard eur na povolené závazky a 121 miliard eur na povolené platby.
Rada v návrhu rozpočtu snížila závazky na 128,4 miliard eur a platby na 119,4 miliard eur, to znamená o 10,3 miliard eur pod již tak napjatý finanční rámec.
Návrh rozpočtu Rady zdůraznil také další otázky.
Pod okruhem 1 (udržitelný růst a zaměstnanost), byly povolené platby sníženy o celé 1 046 milionů eur, ačkoliv se jednalo o bezpodmínečnou prioritu rozpočtové politiky.
Tento podzim také Parlament obdržel dodatek od Komise, v němž se navrhuje dalších 262 milionů eur pro vnější akce.
Navíc Komise také doporučila revidovat finanční rámec, aby bylo možné vyčlenit odpovídající zdroje pro systém satelitní navigace Galielo a Evropský inovační a technologický institut v období 2008-2013.
Návrh byl v souladu s rozhodnutím Parlamentu přijatého 20. června a s prvním čtením věnovaným legislativě EIT.
Na základě těchto kritérií Rozpočtový výbor zpracoval vlastní návrh, o kterém nyní probíhá diskuse.
Klíčové prvky návrhu jsou tyto:
Bezpodmínečnou prioritou rozpočtu je okruh 1 (udržitelný růst a zaměstnanost).
Vyhrazené závazky vzrostly, zvláště na výzkum a školení podle Lisabonské strategie a pro transevropské sítě.
Okruh 1a se také týká financování pro systém satelitní navigace Galielo.
Když byl sestavován víceletý finanční rámec, Parlament upozornil, že je Galileo podfinancovaný.
Nyní je v deficitu 2,4 miliardy eur, protože soukromé společnosti nejsou ochotny se do projektu zapojit, jako se to stalo ve Spojených státech amerických.
Protože je projekt pro Evropu důležitý politicky i ekonomicky, Parlament trval na tom, aby pokračoval a že by měl být financován z rozpočtu EU.
Musíme na toto téma v průběhu rozpočtového procesu přijmout rozhodnutí.
Z toho důvodu měl navržený rozpočet projekt Galileo a související dotace EIT mimo rozpočtový rámec v podobě návrhu na "satelitní výměnu".
Podmínkou pro jeho přijetí je, že bude přijat návrh Komise na změnu víceletého finančního rámce.
Pokud se tak nestane, projekt Galileo selže a financování EIT bude také mít problémy.
Nemá smysl pokračovat ve financování Galilea pokud Rada nemá upřímnou vůli dovést jej až do konce.
Dotace pro Strukturální fondy a Fond soudržnosti v okruhu 1b byly významně posíleny tak, jako jsou neplacené závazky v rámci fondů - RAL - znepokojivě vysoké, v hodnotě přes 95 miliard eur.
V létě učinily Parlament a Rada společné prohlášení, týkající se pomalého tempa Komise ve schvalování funkčních programů.
V současnosti 63 % programů pod Fondem pro regionální rozvoj a Fondem soudržnosti zůstává neschválených, stejně jako 83 % programů Evropského sociálního fondu a 75 % programů pro rozvoj venkova, a to i když již končí první programovací rok.
Pomalost této administrativy vážně ohrožuje strukturální a kohezní politiku EU a zejména obnovu nových členských států, protože současný finanční rámec je masivním evropským projektem obnovy, větším než Marshallův plán po druhé světové válce.
Jen v tomto návrhu rozpočtu bylo 22,1 miliard eur a 5,3 miliard eur alokováno pro strukturální opatření a rozvoj venkova v nových členských státech.
V souladu s tím Rozpočtový výbor navrhuje, aby část relevantních administrativních nákladů Komise byla uložena do rezervy a uvolněna až budou programy schváleny, protože je tento proces nutné urychlit.
Další velká problémová oblast se týká okruhu 4 (EU jako globální partner).
Předběžný návrh rozpočtu byl jasně neadekvátní, díky čemuž Komise ve svém dodatku navrhla 120 milionů eur pro Kosovo a 142 milionů eur pro Palestinu.
Rada také pro ty samé regiony navrhla zvýšení o 260 milionů eur.
Rozpočtový výbor přijal postoj Komise, ale přidal dalších 10 milionů eur pro Kosovo i Palestinu.
Na obhajobu vlastních priorit Parlamentu, Výbor také připravil pozměňovací návrh "s hvězdičkou".
Souhlasí se snížením o 40 milionů eur, což by jinak mělo být provedeno ve Společné zahraniční a bezpečnostní politice, protože zvýšení, které navrhovala Rada, je jejich zřejmou oblastí zájmů a ohrozilo by priority Parlamentu.
Návrh opatřený hvězdičkou také zahrnuje navýšení, které žádal Výbor pro zahraniční věci pro Palestinu a Kosovo, celkem 40 milionů eur a menší úpravu 7 milionů pro Globální zdravotnický fond a některé další rozpočtové položky.
Tento pozměňovací návrh může být přijat pokud bude Rada souhlasit s využitím nástroje pro flexibilitu.
Co se týká decentralizovaných agentur, smím podotknout, že Výbor podržel 32 milionů eur ve škrtech, které udělala Rada a ve škrtech na osobní náklady.
Mysleli jsme si, že spolupráce se poměrně dobře dařila.
Největší změna se vtahuje k agentuře pro hraniční kontrolu, Frontex, pro níž byly dotace zvýšeny o 30 milionů Euro.
Spolupráce v oblasti hraniční kontroly patří mezi klíčové priority Parlamentu.
Tématem tohoto rozpočtu je "rozpočet orientovaný na výsledky".
Jeho cílem je propagovat jak rozpočtování založené na aktivitách tak řízení založené na aktivitách.
Za tímto účelem bylo ze všeobecných administrativních nákladů Komise vloženo do rezervy 49 milionů eur, které budou uvolněny jakmile Komise předloží návrhy na studie a zprávy, jak to požadoval Parlament, o rozvoji řízení založeného na aktivitách, vyjasnění odpovědnosti personálu a budoucím trendu v počtu zaměstnanců.
To má také souvislost s prohlášením o výkonných agenturách, které bylo přijato na smírčím setkání Parlamentu.
Říká, že každý nový návrh musí obsahovat analýzu poměřování nákladů a přínosů ve srovnání se situací, kdy opatření jsou v odpovědnosti Komise.
Navíc linie odpovědnosti a zodpovědnosti, pokud se týče agentury a Komise, by měly být jasně vytýčeny a musí také být uvedeno vysvětlení, jak Komise převezme zodpovědnost za práci agentury a využití fondů.
Z historie známe varující příklady "Kanceláří technické pomoci".
Celková suma navrženého rozpočtu činí 129 680 miliard eur, což je 623 milionů eur pod víceletým finančním rámcem.
Povolené platby jsou 124 194 eur, což je ekvivalent 0,99% hrubého národního důchodu členských států.
Číslo činí 5 300 milionů eur pod finančním rámcem, a tak Rozpočtový výbor ukázal značnou disciplínu v koncipování tohoto návrhu připraveného k diskusi v Evropském parlamentu.
Návrh rozpočtu byl připraven v duchu výrazného konsensu a vynikající spolupráce.
Rád bych poděkoval předsedovi Rozpočtového výboru, Reimerovi Bögemu, za jeho vynikající vedení, a koordinátorům a stínovým zpravodajům ze všech politických skupin.
Prokázali značnou pružnost a schopnost spolupracovat.
Chci také poděkovat Komisi, a zvláště paní Komisařce Grybauskaite za pozitivní přístup a také portugalskému předsednictví, které v tripartitních jednáních a smírech demonstrovalo konstruktivní přístup a ohled.
Konečně chci vyjádřit své uznání a vděčnost sekretariátu Rozpočtového výboru, a administrátorům odpovědným za rozpočet v mé vlastní skupině a v ostatních politických skupinách za obrovský objem práce, kterou vykonali.
Nyní předkládám rozpočet roku 2008 k diskusi v plenárním zasedání.
jménem skupiny PPE-DE. - Pane předsedo, dovolte mi zahájit poděkováním panu Virrankoskimu za jeho vynikající zprávu a za značný objem práce, kterou na ní vykonal.
Správně říká, že rok 2008 je druhým rokem v sedmileté finanční perspektivě.
Věřím, že se tento rozpočet pohybuje správným směrem, nabízí dobrý poměr ceny a kvality a při povolených platbách letos ve výši 0,99% hrubého domácího důchodu, má potenciál v nadcházejících letech dosáhnout daleko lepší realizace.
Nicméně abychom dosáhli těchto cílů vyzývám zejména Radu, aby si povšimla názorů Parlamentu a aby byla připravena dále diskutovat některé z témat, a já v tomto bodě zmíním čtyři témata.
Zaprvé, Galileo a Evropský technologický institut (EIT): Parlament vyjádřil těmto plánům svůj souhlas, ale stále potřebujeme důkaz rozpočtové disciplíny ze strany ostatních institucí, a zde bych uvedl tři body.
Za prvé, vidím nedostatečný důkaz opatření zaměřených na toleranci v nákladech a na pozdní dodání projektů.
Za druhé, vidím u těchto velkých položek nedostatečný důkaz jasných linií odpovědnosti a zodpovědnosti, zejména tam, kde jsou uzavírány smlouvy za práce na projektech.
Konečně věřím, že by Komise měla udělat daleko více pro sdílení vize ohledně projektu Galileo a zejména pak po dokončení vývojové fáze tohoto projektu.
Za druhé, u okruhu 4 již víme, že požadavky na finanční prostředky pro Palestinu a Kosovo značně zvětší v této kapitole rozpětí.
Toho bylo z části dosaženo snížením financování pro společnou zahraniční a bezpečnostní politiku.
To ale nevyhnutelně vytvoří problémy v průběhu příštího roku a myslím, že někdy po prvním čtení v Parlamentu budeme muset diskutovat s Radou a Komisí, jak se se situací vyrovnáme.
Za třetí, vyzývám Radu, aby podpořila snahy parlamentu zavázat Komisi, aby vyhověla prověrkám a aby dosáhla větší efektivity na úrovni personálního zajištění.
To zahrnuje decentralizované a externí agentury, kde je, jak se obávám, potřeba daleko větší úrovně odpovědnosti.
Konečně je velmi důležité, aby Rada i Komise přiznala daleko větší důležitost dosažení pozitivního déclaration d'assurance ze strany Účetního dvora.
Podle mého názoru jejich současná míra pokroku je nepřijatelně pomalá a v důsledku toho je věrohodnost tohoto Dvora vážně podkopána.
Proto vyzývám Radu, aby se daleko více věnovala řešení tohoto problému.
jménem skupiny PSE. - (FR) Pane předsedo, pní Komisařko, především bych ráda poděkovala celému rozpočtovému týmu za práci, kterou vykonali, zejména našim dvěma zpravodajům, panu Virrankoskimu a panu Itäläovi.
Tento rozpočtový proces potvrzuje stísněnost několikaletého finančního rámce.
Objem plateb, ve výši méně než 130 miliard eur, nebo 0,99% HDP, je velmi skrovný a nemůže podpořit naděje na rozvoj evropské politiky.
Týmová práce v Rozpočtovém výboru znamená, že rozpočtové priority politických skupin mohou být udrženy, ale finanční rámec brání tomu, aby došlo k obnovení politik růstu, které byly přislíbeny evropským občanům.
Náš výbor se zejména zajímal o volby učiněné všemi parlamentními výbory, ale rozšíření pilotních projektů je důkazem frustrace ze skoupé povahy tohoto finančního rámce.
Znovu opakuji, museli jsme bojovat s drastickými škrty ze strany Rady a jsem velmi spokojený s dosaženým kompromisem.
Komise stále ještě musí tento rozpočet správně zrealizovat.
Již se nespokojíme s tím, aby tento návrh rozpočtu byl denaturovaný díky neschopnosti jej realizovat a díky převodům dotací zpět k členským státům.
Zaprvé, v rozpočtu roku 2008 nepřijímáme nezdar ve využití fondů soudržnosti.
V Socialistické straně jsme obnovili hrozné škrty Rady, které ovlivnily programy jako Kultura 2007, Média 2007 a Mládež v akci.
Nemusím vám připomínat důležitost těchto položek v době, kdy se lidem Evropy předkládá nová Smlouva.
Vyzývám Radu, aby se nad tímto zamyslela; například dát výzkumu nebo Frontexu zdroje, které pro svou činnost potřebují, zlepšení informačních linií korespondují se současnými zájmy evropských občanů.
Také navrhujeme dodatečné dotace pro některé nové projekty na zlepšení kapacity pomoci uprchlíkům nebo pro nevládní organizace bojující s diskriminací.
Evropský rozpočet musí i nadále pomáhat těm, kdo bojují s pohromami sužujícími evropskou společnost.
Na vnější vztahy EU snižujeme výdaje pro SZBP o 40 milionů, protože musíme ctít naše závazky a závazky EU: zachovat rezervu pro nenadálé události, pomoci nejvíce znevýhodněnými zemím, podporovat Globální zdravotnický fond pro boj s AIDS, Světový fond pro zdraví a udržet rozvojovou pomoc.
Pro Kosovo a Palestinu budeme muset mobilizovat nástroj pro flexibilitu, aby bylo možné poskytnout 87 milionů eur.
Lze jen litovat toho, že je okruh 4 systematicky podfinancován.
Chudoba ve světě roste a náš rozpočet se zmenšuje.
Uznávám, že pro Evropskou komisi je rezerva 40 milionů eur tvrdá, ale odráží to naše pochybnosti o efektivitě realizace ABM.
Dovolte mi dát několik příkladů: především neschopnost čerpat kohezní fondy, nemožnost provedení pilotních projektů, které jsou nám drahé, jako například programy ve stylu Erasmu pro učně, nedostatek transparentnosti při výběru výzkumných firem, špatná realizace výběrových řízení na nové úředníky.
Seznam je dlouhý a Parlament žádá, aby byl přesvědčen o dobré vůli evropské exekutivy.
Konečně hlavní bod, dodatek opatřený hvězdičkou, žádá, aby byly Galielo a EIT financovány nad strop finanční perspektivy.
To vyžaduje mini-revizi finanční perspektivy.
Parlament nemůže přijmout ohrožení Galilea, velké výzvy z technologického, ekonomického a politického hlediska, a základního strategického nástroje politické síly a nezávislosti EU, jsem ale přesvědčena o hodnotě komentářů paní Merkelové v naší komoře.
Dne 29. června použila kancléřka Merkelová toto africké přísloví při zakončení jejího předsednictví: "Pokud chceš jít rychle, jdi sám, ale pokud chceš jít daleko, jdi společně s někým."
jménem skupiny ALDE. - (DA) Pane předsedo, ráda bych poděkovala předsedovi Evropského parlamentu za to, že osobně předsedal tomuto zasedání a těmto jednáním, a za skutečnost, že se nekonají o půlnoci.
S tím jsem velmi spokojena.
Paní Komisařko, není pochyb o tom, že jednání o rozpočtu roku 2008 budou poměrně náročná.
V Parlamentu ale držíme spolu a až budeme ve čtvrtek hlasovat, jsem celkem přesvědčená, že strategie získá širokou podporu, stejně jako Rozpočtový výbor a navrhovatel, kterého vybral pan Virrankoski pro rozpočet Komise.
Skupina Aliance liberálů a demokratů pro Evropu podporuje vynikající návrh Komise na financování družicového sledovacího systému Galileo.
Jsme pro to, aby finanční přebytky ze zemědělských plánů byly využity pro tento projekt, místo toho, aby byly vráceny členským státům.
Nebylo by rozumné snižovat finanční prostředky na výzkum a dopravu, aby se našly peníze pro Galileo, jak je navrhováno ministry financí EU.
Pokud členské země EU souhlasí s tím, že musíme Galileo mít, musejí na to také poskytnout finanční prostředky bez toho, že by je použily na jiné účely.
Jak již bylo zmíněno panem Virrankoskim, byli jsme již dříve varováni, že Galileo neměl přidělené dostatečné peníze; situace, které dnes čelíme, proto nijak nepřekvapuje.
Další výrazně kontroverzní věcí, co se týká Rady, jsou finanční prostředky na zahraniční politiku.
Všichni se také velmi obáváme, zda bylo pro Kosovo a Palestinu vyčleněno dost peněz.
Ráda bych poděkovala panu Virrankoskimu za jeho značnou snahu nalézt kompromis, kterému by se dostalo široké podpory.
Co se týká agentur, jsme spokojeni, že pohraniční monitorovací agentura Frontex dostává více peněz a doufáme, že se nalezne řešení, aby mohla Evropská agentura pro námořní bezpečnost (EMSA) zahájit co nejdříve LRIT datové centrum, které má být zřízeno koncem roku 2008.
Zpravodaj pro ostatní instituce, pan Itälä, měl jak dosažitelné, tak velmi těžké úkoly.
Tím těžkým úkolem byl rozpočet Parlamentu, kde bohužel nebylo možné stáhnout náklady dolů k letošní úrovni plus inflace.
Bez ohledu na to ale bylo možné držet náklady pod 20 % stropem.
Skupina ALDE podporovala původní kompromis mezi zpravodajem a Kanceláří, a je politováníhodné, že špatná koordinace mezi předsedy větších skupin znamenala, že musela být dohoda přepracována.
Neměli bychom to znovu zažít; jsme schopni si vést daleko lépe.
Pana Itäläa ale nekárám.
Byl přínosem a ráda bych mu poděkovala za nalezení rozumného řešení pro Výbor regionů, které bylo postiženo velmi drsným snížením ze strany Rady.
Pane předsedo , jménem skupiny UEN bych rád vyjádřil své upřímné díky zpravodajům, panu Virrankoskimu a panu Itäläovi, a všem členům Rozpočtového výboru za jejich úsilí při tvorbě rozpočtu a za jejich vynikající spolupráci.
Mnoho díků.
Liší se druhý rozpočet ve stávající rozpočtové perspektivě tolik od svých předchůdců, kromě velikosti dotyčných čísel?
Jako vždy musíme i nadále financovat výdaje z předchozích let, a můžeme změnit jen části rozpočtu.
Takovými významnými položkami jsou financování Evropského inovačního a technologického institutu a projektu Galileo.
Máme zde také navýšené financování pro Palestinu a Kosovo.
Významné změny lze také nalézt ve financování společné zemědělské politiky a specializovaných agentur.
Děláme velkou chybu, když volně vyrovnáváme částky pro pozdější výdaje?
Je rozumné tak činit rok předem?
Smažíme se, ale máme vždy příležitost rozpočet opravit, a to je velmi důležité.
Možná bychom v budoucnu měli vytvořit více položek, protože to dodá rozpočtu výraznou elastičnost.
Konečně bych ještě jednou rád vyjádřil své upřímné díky panu Virrankoskimu.
Bez ohledu na to, že se jedná o velmi obtížnou oblast, byla s ním opravdu radost pracovat.
jménem skupiny Verts/ALE. - (DE) Pane předsedo, paní Komisařko, dámy a pánové, ráda bych začala konstatováním, že máme obecný problém se stávající finanční perspektivou, protože, z pohledu Skupiny zelených / Evropské svobodné aliance, rozpočet do roku 2013 není ve skutečnosti adekvátní k výzvám, kterým Evropa a současných 27 členských států čelí.
Ráda bych uvedla, že uvnitř Rady postrádám evropského ducha, když se jedná o rozpočtování a finance.
Myslím, že potřebujeme, jak jsme již deklarovali Lisabonskou strategií, upřímnou high-tech ofenzívu pro Evropu, tedy pokud opravdu chceme budovat cestu ke společnosti založenou na vědomostech.
Bohužel za tímto hodně pokulháváme.
Také věřím, že pro výzkum a vývoj musíme udělat dokonce více, stejně jako pro celoživotní vzdělávání, pokud chceme mít evropské občany způsobilé a dát jim dovednosti ke zvládnutí globalizace.
Musíme také vytvořit - a jak všechny průzkumy ukazují, občané Evropy toto od nás požadují - odpovědnou zahraniční politiku.
Pokud ale chceme více investovat do krizové prevence a odpovědné akce ve žhavých místech světa, potřebujeme odpovídající zdroje, které v současnosti v dostatečné míře nemáme.
Ve vztahu k politice zaměřené na změny klimatu si také myslím, že musíme ukázat světu, že dobře pochopená politika změn klimatu a selektivní růst jdou ruku v ruce.
Evropa v tomto musí učinit velký krok vpřed, jelikož toho lze dosáhnout jen přesvědčováním ostatních kontinentů a velkých zemí jako jsou Čína a Indie a Spojené státy, že dokážeme navrhnout politiku zaměřenou na změny klimatu a vytvořit nová pracovní místa, a že si získáme srdce našich občanů.
Na druhou stranu si myslím, že samozřejmě můžeme nakládat šetrně s evropským rozpočtem, se zemědělskými exportními dotacemi, například, stejně jako s pěstováním tabáku a můžeme také šetřit náklady na naše schůze zde ve Štrasburku.
Je nám jasné, že rozpočet není adekvátní pro naše velké, ambiciózní vědecké projekty jako je Galileo, družicový navigační systém.
Mnoho řečníků přede mnou to již řeklo.
Pokud si ale myslíme, že je to politicky korektní, Rada se musí pohnout, jinak ztratíme kontakt se Spojenými státy stejně jako s Čínou a Indií.
Co se týká Evropského inovačního a technologického institutu, pokud chceme opravdu ukázat, že je Evropa kontinentem, jenž si skutečně cení vědění a chce být znalostní společností, Rada zde bude muset učinit více.
Je zde zapotřebí společné evropské vůle, pokud chceme Evropu propagovat.
Závěrem bych ráda poděkovala všem kolegům poslancům, kteří spolupracovali na tomto rozpočtu.
Jedná se jen o kompromis, ale dobrý kompromis, alespoň ze strany Parlamentu, a jedná se o kompromis, který budeme obhajovat.
jménem skupiny GUE/NGL. - (FI) Pane předsedo, paní Komisařko, ve všech skupinách lze pravděpodobně nalézt široké spektrum názorů.
Některé jsou spokojeny s přísnou rozpočtovou politikou Rady, zatímco jiní poslanci ji cítí jako bariéru pro dosažení všeho, co je dobré a čisté.
Skutečností je, že návrh Rady na celkový rozpočet je neuvěřitelně nízký v porovnání s kombinovanými národními příjmy, a že návrh Parlamentu také představuje výjimečně nízkou úroveň rozpočtových výdajů.
Naše skupina není spokojena se způsobem, jakým návrh rozpočtu zvyšuje vojenský profil Unie.
Militarizace Unie je také jedním z důvodů, proč naše skupina nemůže podpořit nový ústavní návrh, jenž bych odsouhlasen minulý týden.
Ústava, stejně jako rozpočet příštího roku, neudělá nic pro posílení sociální dimenze Unie.
Zvykli jsme si, že Komise nikdy úplně nezrealizuje rozpočet EU, a členské státy jsou zvyklé, že budou mít své vlastní zdroje tak, jak je znají, každý rok zpět.
Stane se tak díky nezaplaceným závazkům (RAL), jenž jsou výsledkem opožděných programů v rámci Strukturálních fondů a Fondu soudržnosti letos a příští rok.
Zpravodaj, pan Virrankoski, z dobrého důvodu urychluje pro tyto programy schvalovací proces.
Názor naší skupiny je, že je správné upravit interinstitucionální smlouvy s ohledem na nové výdaje pro Galileo a Evropský inovační a technologický institut.
V rozpočtovém rámci není dost peněz; namísto toho členství bude muset pro ně přinést do Unie nové peníze.
V této sněmovně, předsednictvo Parlamentu není tak disciplinované ve svých rozpočtových cílech jako Rozpočtový výbor.
Vždy se snaží utratit 20% administrativních nákladů EU i když není za co tyto peníze ospravedlnitelně utratit.
Takové projekty zahrnují památník panu Pötteringovi, muzeum věnované krátké historii EU, nebo změnu parkovací plochy Parlamentu na lázně a koupele.
Zároveň Sociální demokraté, Liberálové a Zelení hlasovali v Rozpočtovém výboru o shovívavé supervizi fondů na podporu strany evropských politických stran a teď také o evropských nadacích financovaných z rozpočtu Parlamentu.
Nikde nebyla klauzule, která by říkala, že by využití prostředků mělo být dohlíženo v souladu s nejlepší praxí rozpočtového řízení EU.
Moji krajané, pan Virrankoski a pan Ville Itälä, se snažili ze svých pozic zpravodajů dosáhnout vyrovnaného výsledku.
jménem skupiny IND/DEM. - (SV) Děkuji vám, pane předsedo.
Ctihodní poslanci, pan Virrankoski a pan Itälä se zabývali rozpočtovými záležitostmi velmi kompetentně.
Na základě daných podkladů si jejich práci velmi vážím.
Ale to je ten problém: Jsou nuceni pracovat s danými podklady.
Rozpočtový proces EU je velmi zastaralý a proto hodný opovržení.
Základní princip je vždy tento: přichází nám více peněz, tak do čeho je investujeme?
Tohle je 50 let stará organizace, a z toho důvodu by se měla zaměřit na nulové rozpočtování.
Musíme si položit následující otázku: kdybychom začali teď (a ne před 50 lety), do čeho bychom naše rozpočtové zdroje investovali?
Investovali bychom je do vytvoření Evropského hospodářského a sociálního výboru nebo do Výboru regionů?
Zainvestovali bychom skoro polovinu do ochranářské zemědělské politiky, do PR a marketingu pro výrobky, které by se jinak neprodaly?
Investovali bychom do dotací pro tabákové výrobky, do výroby tabáku, jenž nelze normálně prodat, zároveň s tím, že plošně zakazujeme v EU kouřit?
Investovali bychom do Strukturálních fondů, které vezmou skoro celý zbytek rozpočtu, čímž rozhodujeme o tom, že země mohou obdržet peníze centrálně z rozpočtu EU za podmínky, že plynou do určité regionální politiky?
Odpověď je - jak jsem přesvědčen, že by každý, kdo sedí zde v budově (což není mnoho), řekl - ne, to bychom neudělali.
Otázkou tedy je: jak se k záležitosti postavit?
Nemůžeme to udělat, pokud nejsme připraveni se podívat na zásadní rozpočtové otázky od začátku a od toho se odrazili.
Nacházíme se proto na zcela špatném místě.
Pokud provedeme normální ekonomickou analýzu a zvážíme, co by se mělo udělat s rozpočtem na úrovni EU, který se utrácí prostřednictvím Bruselu, to jest alokování peněz, které by členské státy nebyly jinak schopné investovat, například do základního výzkumu.
Z ekonomické teorie všichni víme, že základní výzkum je na trhu naprosto podfinancován.
Vždycky se najdou nějací parazité.
Předpokládá se, že někdo jiný zaplatí náklady základního výzkumu a když je vše dokončeno, je nám všem k dispozici.
Takových oblastí je mnoho a jde do nich neuvěřitelně málo peněz.
Mluvíme o tom, ale nic neděláme.
Ve většině případů jdou peníze do něčeho, co bylo rozhodnuto před 30-50 lety.
To je skandální.
Máme také EU, která po Evropě kupuje budovy ve víře, že je to levnější.
Spekulovat takto s penězi daňových poplatníků je nezodpovědné jednání.
To by nemělo pokračovat.
Musíme iniciovat diskusi o tom, co by Evropa měla dělat s penězi, které dostaneme.
Co děláme dobře představuje snad 10-15 % všech prostředků.
Zbytek jde do zbytečností a do různých typů PR akcí, jako například peníze pro přizpůsobení se globalizaci.
Jednotlivé státy, které vzájemně soutěží o nalezení dobrých institucionálních řešení jsou tím, co vytvořilo Evropu a její úspěch.
To zachovejme.
Velmi vám děkuji.
(DE) Pane předsedo, každý, kdo byl v Rozpočtovém výboru, ví, jak je vždy na podzim těžké vůbec peníze vydat.
Většinou se odloží do rezervy v rozpočtovém okruhu informačních služeb.
Existuje samozřejmě snaha o to být aktivní a proto něco dělat.
Zde bych vás přímo, pane předsedající, oslovil.
Byla zavedena filmová cena LUX.
Podmínkou bylo, že filmy měly být promítány do 18. října tohoto roku a pouze ti poslanci, kteří viděli všechny tři filmy, mohli a měli pod touto rozpočtovou iniciativou hlasovat.
Zrovna jsem se podíval na seznam.
Není zde ani tucet poslanců, kteří by zítra rozhodli o tom, jakou Babylonskou věž komu dají.
Rád bych vás, pane předsedo, požádal, abyste byl upřímný a zítra nás nezklamal, ale řekl nám, kolik poslanců se ve skutečnosti legitimně účastnilo tohoto hlasování.
Prosím zajistěte, aby zápis nebyl na poslední chvíli zfalšován, protože termín pro shlédnutí filmů byl 18. říjen.
Tento relativně malý problém v poměru k rozpočtu, pane předsedo, se dá přenést do tolika jiných oblastí.
Neustále rozhazujeme peníze, aniž bychom o tom přemýšleli, protože máme příliš mnoho peněz, a proto i dobré nápady, jako je filmová cena, jsou sráženy k zemi.
Nicméně buďte upřímný alespoň zítra, pane předsedo!
Tyto poznámky nejsou hodny odpovědi.
Ráda bych začala tím, že řeknu, že je mi velkým potěšením k vám dnes promluvit, před důležitým hlasováním, hned po prvním čtení.
Ráda bych poděkovala předsedovi, panu Bögemu, hlavnímu zpravodaji, panu Virrankoskimu, stejně jako koordinátorům všech politických skupin, za jejich velmi úspěšnou, koordinovanou a pozitivní práci pro dosažení konsensu v Rozpočtovém výboru v prvním čtení.
Všechny položky navržené Komisí byly obnoveny - za to díky.
členka Komise. - Ráda bych Parlamentu vyjádřila díky za ustanovení prakticky všech položek předběžného návrhu rozpočtu.
Opakuji toto v angličtině pro případ nepřesného překladu, protože to je nejdůležitější část mého proslovu.
Zároveň bych také ráda řekla, že bez ohledu na to, jak jsme spokojeni a jak je uspokojující naše spolupráce, jsou zde ještě nějaké věci, které by měly být řečeny a říkám, že ve většině případů vytvořil Parlament rezervy.
Je to něco, čím jsme se zabývali v minulém roce a Komise byla loni schopna řešit, a budeme se ze všech sil snažit zajistit, aby byly všechny podmínky Komisí splněny a abyste měli všechny důležité informace k možnému uvolnění rezerv před druhým čtením.
Ráda bych zvláště zmínila pilotní projekty, u nichž tento rok Parlament převzal iniciativu a prakticky využil vyšší počet nových pilotních projektů a přípravných akcí, které navrhujete.
Jako vždy se pozorně podíváme na každý případ a vyslovíme náš názor na začátku listopadu prostřednictvím tzv. "dekretu proveditelnosti", včas, dostatečně před dohodováním a druhým čtením.
Co se týká agentur, což je velká, osvětlující položka v našem letošním rozpočtovém procesu, ráda bych zdůraznila konstruktivní rámec ustanovený na červencovém dohodování mezi námi celkovou otázkou agentur.
Ráda bych také poděkovala Parlamentu, zejména paní Haugové, za její spolupráci, zvláště při finalizaci revize pracovních opatření pro výkonné agentury, které jsme nedávno schválili.
Komise se bude snažit zajistit, jako čestný dohodce mezi dvěma rozpočtovými úřady, a bude se snažit mít mezi námi nejlepší a vyrovnaný výsledek a nalézt rozpočet, při vědomí toho, že stále máme velké problémy ke společnému řešení, jako je Galileo a EIT, jež máme na stole po našem návrhu nevyřešené, zejména rozhodnutí Rady.
Jsme spokojeni, jak se Parlament zhostil této otázky v návrhu a v prvním čtení.
A tak doufám, že společně - my všichni tři - budeme schopni úspěšně a včas uzavřít rozpočtový proces.
navrhovatel stanoviska Výboru pro zahraniční věci. - (DE) Pane předsedající, podle víceletého finančního rámce je finanční strop pro okruh 4, 7,002 miliard eur.
Rada zvýšila předběžný návrh rozpočtu Komise pro rok 2008 ve výši 6,672 miliard eur na 6,89 miliard eur, zejména přidáním dodatečných částek pro Palestinu a Kosovo.
V raném stádiu Parlament zdůraznil, že tyto prostředky nemohou být adekvátní, protože výzvy, které bylo možné předjímat, nebyly vzaty v potaz.
Nyní z Rady slyšíme, že jsou požadovány vyšší částky, zejména v oblasti bezpečnostní politiky.
Bohužel si ale nejsme vědomi žádných konkrétních návrhů.
Musíme ale s Radou dojít ke shodě co se týká Společné zahraniční a bezpečnostní politiky.
Dovolte nám proto otevřeně a upřímně vyjednávat o skutečných potřebách pro rok 2008.
Pokud jsme schválili nějakých 250 milionů eur ročně na SZBP od 2007 do 2013, deficit ve financování bude již zřejmý.
Naše náklady na bezpečnostní politiku se pohybují téměř podle časového rámce.
Jiným důležitým tématem je Palestina.
V roce 2007 utrácíme výrazně více, než se předpokládalo, k 400 milionům eur.
Potřebujeme příští rok také více peněz než Komise a Rada dosud odhadovala.
Nemůžeme od Parlamentu ale očekávat, že dá nižší částky do rozpočtu, a následně v průběhu roku vydrancuje jiné politiky, protože zde nebylo žádné seriózní plánování.
Není ani vyjasněné rozdělení úkolů vztahujících se ke Kosovu a rozpočtovým potřebám pro rok 2008.
Vím, že zde budeme muset nejdřív čekat na přesný mandát.
Závěrem bych rád poukázal na politický dialog, jenž budeme brzy muset zavést.
Evropský parlament za toto bojoval při vyjednáváních o víceletém finančním rámci, aby byl zakotven v interinstitucionální smlouvě.
Toto by bylo tím správným fórem, kde by se konstruktivně projednávaly významné změny v dobrém čase a při vzájemné důvěře.
Toto by byl ten správný kontext pro přípravu přezkumu nových finančních nástrojů.
navrhovatel stanoviska Výboru pro rozvoj. - (DE) Pane předsedo, dámy a pánové, Výbor pro rozvoj usiluje o nastavení priorit výdajů navržených v rozpočtu.
Víme, že rozvojová pomoc, tedy naše pomoc nejchudším lidem na planetě, není něčím, co se přihodí momentálním rozhodnutím a výsledky se jen tak dostaví, ale existují zde procesy a na těchto procesech musíme průběžně pracovat.
Zdůraznili jsme, že chceme bojovat s chudobou.
To znamená, že lidem musíme poskytnout vzdělání a zajistit, aby byli zdraví a byli schopni se rozvíjet v rámci jejich vlastního prostředí, jejich vlastní zemi.
V minulosti jsme investovali značné peníze do boje s malárií, tuberkulózou a AIDS a chceme těmto zemím pomoci opravdově se rozvíjet prostřednictvím preventivních opatření jakými jsou například zákaz malorážových zbraní, nášlapných min a atomových, biologických a chemických zbraní tím, že zřídíme síť prevence konfliktů a přeshraniční spolupráci mezi rozvojovými zeměmi.
Nemělo by se ale stát - a to jsou mé dvě prosby na Radu a Komisi - že Rada - prostě proto, že se v agendě objeví nové téma - rychle řekne: teď začneme všechno reorganizovat.
Musíme pomoci Kosovu a musíme pomoci Palestině, a na tom se zcela shodneme.
Musíme toto udělat, ale neměli bychom to dělat tak, že odebereme peníze nejchudším z chudých a tím, že uvěříme, že bychom mohli objevit něco jako spojitost v tomto seřadišti nebo že by lidé venku mohli mít pocit, že opravdu pracujeme soustředěně ve prospěch nejchudších z chudých.
Potřebujeme nové peníze a vím, že hovoříme o penězích daňových poplatníků, ale musí se jim to říci jasně.
Pokud to uděláme, měli bychom být úspěšní.
Druhý bod je směřován ke Komisi.
Víte přesně, jaké jsou naše priority v boji s chudobou.
Právě jsem se o nich zmínil: poskytnutí zdravotní péče a základního vzdělání, aby lidé byli schopni si sami doma něco vydělat.
Musíme dát do rezervy hodně peněz a tyto peníze bychom neměli uvolnit dokud nebude zřejmé, že jste odhlasovali a přijali priority Parlamentu.
Nechceme zavést mikromanagement, ale učinili jsme politické vyhodnocení, s nímž jste souhlasili.
Musíme na něm trvat a realizovat je, aby se, podobně jako v jiných případech zahraniční politiky, stalo skutečností a měli bychom proto využít našich rozpočtových práv a příležitostí k uplatnění odpovídajícího tlaku na vás.
navrhovatel stanoviska Výboru pro mezinárodní obchod. - Pane předsedající, rád bych poděkoval pánům Virrankoskimu a Itäläovi za vynikající, byť nevděčnou práci.
Domnívám se, že je třeba nejen zdůraznit roli Parlamentu jako instituce dohlížející na rozpočet, ale i roli jeho jednotlivých výborů co se týká jejich kompetencí v oblasti rozpočtu.
Myslím, že je velmi prospěšné, že jednotlivá GŘ podávají zprávy různým výborům o předpokládaných výdajích v daném roce.
Je zapotřebí kontroly a je zapotřebí transparentnosti.
Přestože Výbor pro mezinárodní obchod nespolurozhoduje v obchodních záležitostech - dosud - domnívám se, že se vyvinula velmi dobrá praxe, kdy vedeme s GŘ pro obchod upřímnou a otevřenou diskuzi o rozpočtových otázkách a o důvodech pro určité výdaje.
Co se týká rozpočtových položek, rád bych zdůraznil, že v obchodním rozpočtu je třeba uchovat na důležité pozici podporu pro obchod a také pro parlamentní dimenzi WTO.
Musíme být schopni propagovat evropské zboží ve třetích zemích.
Potřebujeme odborníky, kteří našim podnikům umožní proniknout na zahraniční trhy, ale zároveň musíme pomoci rozvojovým zemím exportovat do EU.
Bez obchodu není možný dlouhodobě udržitelný rozvoj.
Nedávno došlo ke kritice WTO pro nedostatek transparentnosti.
Parlamentní rozměr rozhovorů o světovém obchodu je důležitou iniciativou, v jejíž podpoře bychom měli pokračovat, neboť zlepšuje dialog, poskytuje rozhovorům větší legitimitu a umožňuje lepší dohled.
Závěrem vyzývám Komisi, aby zajistila, že Parlament bude náležitě informován o projektech mikrofinanční pomoci, aby v příslušných výborech mohlo dojít k náležité debatě a abychom jako instituce byli informováni o tom, které země využívají finanční prostředky EU.
Pane předsedající, pane komisaři, Výbor pro rozpočtovou kontrolu se ve svém stanovisku k rozpočtu pro rok 2008 zaměřuje na dva základní body:
Prvním je soulad s bodem 44 interinstitucionální dohody vztahujícím se k prohlášení o věrohodnosti účetnictví a každoroční certifikaci, které musí být zasláno každým členským státem.
V tomto pozměňovacím návrhu navazujeme na závěry a doporučení absolutoria pro roky 2004 a 2005, jež už menší část členských států zavedla. Domníváme se, že by tak měly učinit i další státy.
Jsme si vědomi skutečnosti, že Evropská komise nemůže před 15. únorem zhodnotit, v jaké míře jednotlivé členské státy splňují tento závazek.
Nicméně, pro povzbuzení Evropské komise, aby pokračovala v tomto hodnocení bez zbytečných prodlev, jsme zavedli rezervu ve výdajích Komise na personál.
Jsme si jisti, že Komise má stejně jako Parlament zájem zajistit, aby členské státy plně aplikovaly bod 44 v oblasti sdíleného řízení.
Proto jsem přesvědčen, že v záležitosti rezervy dosáhneme dohody.
Druhým bodem je transparentnost.
Domníváme se, že čím detailnější bude výdajová stránka rozpočtu, tím snadněji bude moci kompetentní rozpočtový orgán monitorovat její dodržování.
Požádali jsme proto o vytvoření nových rozpočtových položek v oblastech výdajů, které jsou pro Parlament velmi citlivé, jsou jimi například agentury, rozvoj venkova a další kategorie, například vnější činnost. Opakuji, že jsme při tom měli na paměti jasné odhodlání Parlamentu a Výboru pro rozpočtovou kontrolu přispět k maximální transparentnosti, kterou po nás požaduje veřejnost.
navrhovatel stanoviska Hospodářského a měnového výboru. - (ES) Pane předsedající, pane komisaři, zpravodajové, Hospodářský a měnový výbor předložil jednomyslně schválené stanovisko -žádné hlasy nebyly proti - v němž především oslavujeme zvýšení příspěvků určených pro zlepšení konkurenceschopnosti v oblasti růstu a zaměstnanosti a zejména také v oblasti soudržnosti pro růst a zaměstnanost v Evropské unii.
V oblasti, za níž je výbor zodpovědný, tj. v hospodářství a měnových záležitostech, v oblasti podnikání, hospodářské soutěže, daní a celní unie, v boji proti daňovým podvodům a obecným podvodům v evropských statistikách a zejména v kapitole statistik, vítáme rozpočtové zálohy, rozpočtový přístup. Samozřejmě jsme však nalezli i nedostatky.
Rádi bychom měli více peněz, více peněz použitých pro hospodářský rozvoj, tedy jinými slovy více peněz pro blaho občanů, více peněz pro zřetelnější podporu unijních měnových programů, pro jasnější podporu malých a středních podniků, které jsou zdrojem pracovních příležitostí.
Samozřejmě bychom se všichni měli držet zásady úspornosti - ta by měla být na prvním místě a nikdo to neříká rozhodněji než já.
Nicméně úspornost a současné nedostatky v našem unijním rozpočtu jsou od sebe na hony vzdálené.
Domníváme se, že by Evropská unie skutečně měla vytvořit průbojnější rozpočet, aby podpořila hospodářský růst, který s sebou přinese zaměstnanost. Přidělení prostředků všem zemím EU je pro tyto účely naprosto nezbytné.
Pane předsedající, pane komisaři, dámy a pánové, jménem Výboru pro zaměstnanost a sociální věci obzvláště vítám skutečnost, že Komise je nyní ochotná vynaložit 44,2 % rozpočtu, což odpovídá 57 miliardám EUR, na růst a zaměstnanost.
Nárůst o 2,3 miliardy EUR v příslušných rozpočtových položkách pro rok 2008 účinně podporuje Lisabonskou strategii.
Ráda bych zdůraznila zejména tři pilotní projekty v oblasti sociální, přestože Rozpočtový výbor pro jeden z nich finanční prostředky neschválil a v druhém případě je výrazně snížil.
Projekt týkající se zaměstnanosti ve zdravotní péči, který byl Rozpočtovým výborem do určité míry omezen, je mi velmi blízký, protože v této oblasti existovaly značné problémy od rozšíření EU v letech 2004 a 2007.
Tento pilotní projekt by proto měl být realizován tak, jak jsme ho vypracovali.
To platí zejména ve vztahu k možným předpisům v oblasti sociálních služeb.
To samé se vztahuje i na další námi navrhovaný projekt, konkrétně projekt sociální integrace přistěhovalců.
Podpořte tedy, prosím, pozměňovací návrhy, které jsme do návrhu znovu vložili.
Ráda bych se znovu vyslovila pro projekt pro rodinu, který by měla realizovat nadace v Dublinu a který bychom chtěli podpořit částkou ve výši 400 000 EUR. Rozpočtový výbor však tento projekt zcela zamítl.
Pracovní příležitosti beroucí ohled na rodinu, vylepšení situace bydlení rodin a pokračující podpora rodin jsou také našimi hlavními cíli v Evropě.
Tyto záležitosti by tedy měly zahrnuty do programu práce dublinské nadace a měly by pro ně být pochopitelně uvolněny nezbytné finanční prostředky.
navrhovatelka stanoviska Výboru pro životní prostředí, veřejné zdraví a bezpečnost potravin. - (DE) Pane předsedající, pane komisaři, dámy a pánové, Výbor pro životní prostředí, veřejné zdraví a bezpečnost potravin vrátil rozpočtové sumy, které v jeho oblasti Rada snížila, na výši uvedenou v předběžném návrhu rozpočtu Komise.
To znamená 10,3 % rozpočtový nárůst pro oblast životního prostředí v porovnání s rozpočtovým rokem 2007.
Domníváme se, že je to naprosto přiměřené pro nejdůležitější nástroje v oblasti životního prostředí.
EMEA, EHP, EFSA a ECDC - to jsou zkratky našich agentur, s jejichž prací jsme naprosto spokojeni - také dostaly zpět své peníze.
Odsouhlasen byl Life+, začíná se na něm pracovat a nový akční plán pro zdraví nahradí od ledna 2008 plán starý.
Zatím jde vše tak, jak má!
Rozhodně budeme schopni vypracovat hodnocení do konce roku nebo počátkem roku 2009.
Program HELP nám však působí obavy.
Víme, jak škodlivá je konzumace tabáku.
Chceme ovšem, aby toto poselství slyšela i evropská veřejnost a pochopila ho.
Rok 2008 je posledním rozpočtovým rokem, v němž obdržíme od Tabákového fondu finanční prostředky na tuto protikuřáckou kampaň.
Žádáme Komisi, aby velmi rychle vymyslela řešení, odkud získat prostředky pro tuto kampaň v následujících letech.
navrhovatelka stanoviska Výboru pro průmysl, výzkum a energetiku. - (DE) Pane předsedající, pane komisaři, dámy a pánové, především mi dovolte jménem Výboru pro průmysl, výzkum a energetiku poděkovat zpravodajovi a našim kolegům z Rozpočtového výboru za trvale konstruktivní a účinnou spolupráci.
Ve Výboru pro průmysl naši pozornost zaujímají zejména dvě velmi těsně spjaté otázky.
Jednou stranou těchto problémů je - jak dnes už bylo zmíněno - Galileo a druhou pak projekt Evropského inovačního a technologického institutu.
Obě tyto iniciativy zahrnují průlomové projekty, které jsou životně důležité pro inovační a průmyslovou politiku. Zasluhují tedy naši plnou podporu.
Evropský inovační a technologický institut významně přispěje k převádění technologií z výzkumu do průmyslu a podniků.
V Evropě stále máme nevyřízenou poptávku.
Otázky však vyvolává problém financování.
Výbor pro průmysl se zcela zřetelně zasazoval o financování, které by nebylo na úkor dalších progresivních programů.
Neměli bychom proto ubírat prostředky ze sedmého rámcového programu pro výzkum, z programu pro celoživotní vzdělávání nebo z programu transevropských sítí, za účelem financování Evropského inovačního a technologického institutu.
Nic takového, my ve Výboru pro průmysl žádáme, aby prostředky pro Evropský technologický institut byly přesunuty z administrativního rozpočtu.
Naštěstí má i Rozpočtový výbor v této otázce stejný záměr.
Navíc se Výbor pro průmysl zasazuje za čisté financování i mimo vlastní rozpočtovou položku.
Podstatě problematičtější je otázka Galilea.
Dovolte mi ve stručnosti uvést následující bod z hlediska průmyslové politiky. Domnívám se, že existuje shoda, že Galileo potřebujeme a že je potřeba ho financovat.
Nejnovější usnesení týkající se Galilea vedlo Parlament k žádosti o financování ze zdrojů Společenství, což bylo také navrženo Komisí.
V každém případě je podle mého názoru klíčové, že projekt nakonec pokračuje.
Není třeba ho znovu spouštět, ale lze ho založit na značném úsilí zainteresovaných průmyslových podniků.
To bychom měli vzít v úvahu při nadcházejících jednáních.
Vše ostatní, co se týká Galilea, předávám kolegovi Bögemu, který spolu se svými kolegy bude zodpovědný za pokračování vyjednávání v Rozpočtovém výboru.
navrhovatelka stanoviska Výboru pro vnitřní trh a ochranu spotřebitelů. - (ES) Pane předsedající, především bych chtěla poděkovat členům Rozpočtového výboru za podporu, kterou poskytli pozměňujícím návrhům předloženým Výborem pro vnitřní trh a ochranu spotřebitelů. Díky tomu je výbor přijal takřka jednomyslně.
Za prvé, ohledně hlavy 12 rozpočtu "Vnitřní trh", bych jen ráda řekla, že výbor prostřednictvím svých pozměňovacích návrhů usiloval o znovuzískání prostředků uvedených v PNR, které předpokládala Komise a které byly posléze sníženy dokumentem Rady.
Ráda bych zmínila nebo snad připomněla, jak důležité je pro Evropskou unii vše, co se týká vnitřního trhu To je, myslím, zcela jasné.
Je to jeden ze základních kamenů, na němž je postaven veškerý následující rozvoj.
V některých letech, například vloni a v příštím roce 2008, kdy má dojít k přijetí důležité legislativy, jako je například směrnice o službách, a kdy také existují plány směřující k legislativě pro zlepšení vnitřního trhu, máme za to, že je třeba získat objem prostředků uvedený v PNR.
Stejný argument by bylo možno použít i pro hlavu 14 "Celní unie", která také mluví o zdokonalení vnějších hranic Unie, což nám na oplátku umožní zaručit, že náš jednotný vnitřní trh bude správně fungovat.
Závěrem, co se týká hlavy 17, která se zabývá ochranou spotřebitelů. Tato oblast se dotýká výboru, za nějž jsem navrhovatelkou.
Ráda bych řekla, že s podporou Rozpočtového výboru se nám podařilo znovu získat prostředky uvedené v PNR pro program SOLVIT.
Různé země EU se v oblasti rozvoje spotřebitelské politiky a politiky ochrany spotřebitelů nacházejí na různé úrovni. V mnoha případech dochází k nesrovnalostem, které je třeba vyřešit mimoprávní, mimosoudní cestou.
Prokázalo se, že SOLVIT je v těchto případech dobrým nástrojem.
Pane předsedající, skončím tím, že bych ráda zvláště poděkovala Rozpočtovému výboru za podporu a přidělení 1 milionu EUR pro pilotní projekt, který umožní v příštím roce vypracovat studii monitorující a porovnávající uplatňování opatřeních v oblasti spotřebitelské politiky v různých členských státech.
navrhovatel stanoviska Výboru pro regionální rozvoj. - (PL) Pane předsedající, Výbor pro regionální rozvoj věnoval ve svém stanovisku zvláštní pozornost rozpočtovým položkám souvisejícím s kapitolou XIII s názvem "Regionální politika".
Vyzývali jsme, aby byly zachovány, či případně navráceny, všechny rozpočtové položky z předběžného návrhu rozpočtu.
Rozpočtový výbor našim požadavkům vyhověl, a dokonce v položce 130616 týkající se Evropského fondu pro regionální rozvoj požádal o navýšení plateb o 900 milionů EUR.
Rozpočtový výbor sdílel též naše obavy z využití nepřidělených prostředků v oblasti soudržnosti pro další financování jiných projektů, jako například Evropského technologického institutu, na základě rozhodnutí Rady. To by bylo v rozporu se zásadou soudržnosti a rovněž by to snížilo výsady Evropského parlamentu.
Shrnul bych to tak, že to není rozpočet z říše snů, není to rozpočet, který by nás těšil, ale Výbor pro regionální rozvoj podporuje návrh rozpočtu předložený Rozpočtovým výborem.
Vřele vám děkuji.
navrhovatel stanoviska Výboru pro zemědělství a rozvoj venkova. - (NL) Pane předsedající, následující rituál ohledně rozpočtu pro zemědělství se odehrává každoročně: Komise přijme návrh rozpočtu, Rada v něm pak řadu položek bez přílišného odůvodňování proškrtá, Výbor pro zemědělství a rozvoj venkova s podporou Rozpočtového výboru tyto položky vrátí zpět na jejich místo, a poté zahájíme diskuzi na základě pozměňovacího návrhu Komise o přesném rozpočtu pro následující rok.
Proč Rada považuje za nutné neustále provádět tyto škrty je pro mne záhadou. Již od dob Amsterodamské smlouvy vedeme diskuze na základě pozměňovacího návrhu Komise, neboť tento návrh nám poskytuje nejnovější dostupné údaje.
Domnívám se, že bychom měli pokračovat stejným způsobem.
Výbor pro zemědělství zvýšil počet položek: položky pro ovoce do škol, mléko do škol a podobně, protože všichni chceme, aby osvěta o zdravé výživě začínala již v útlém věku.
Oceňujeme pilotní projekty a přípravné akce původně schválené Rozpočtovým výborem.
navrhovatel stanoviska Výboru pro rybolov. - (PT) Pane předsedající, dámy a pánové, Výbor pro rybolov v oblasti svých pravomocí podal Rozpočtovému výboru k posouzení řadu pozměňovacích návrhů, z nichž většina byla kladně přijata a týká se zejména posílení evropské námořní politiky v oblasti přípravných kroků pro udržitelný rozvoj moře příležitostí, jež představují evropská moře a oceány, většího množství finančních prostředků pro kontrolu rybolovu, aby byla zaručena udržitelnost moří a oceánů a aby docházelo ke sběru informací nezbytných pro vývoj udržitelného rybolovu, pro správný chod a efektivitu Evropské agentury pro kontrolu rybolovu a navíc, co se týká nejvzdálenějších oblastí, aby byla zaručena účinnost současných programů nezbytných pro minimalizaci omezení, jež trvale specificky zasahují tyto oblasti.
Zprávy vypracované panem Virrankoskim a mnou jsou jasným signálem pro posílení rybářské politiky i při omezeních spojených s finančním výhledem. Vyzývám proto kolegy poslance, aby jim vyjádřili podporu, a Radu, aby vzala v úvahu návrhy námi předložené a také návrhy Parlamentu.
navrhovatelka stanoviska Výboru pro kulturu a vzdělávání. - (DE) Pane předsedající, hovořím zde za Výbor pro kulturu, který je zodpovědný nejen za kulturu, ale také za vzdělání, mládež, média a sport.
Náš rozpočet je v porovnání s tím, jaký by měl být, velmi omezený.
Domnívám se, že když se podíváme na úspěch programu ERASMUS, v jehož rámci studenti evropských univerzit mohou studovat v jiných zemích, navazovat přátelství v jiných částech Evropy a hovořit poté o svých zkušenostech se svými přáteli a známými, je zcela zřejmé, že nezbytnou měrou přispívá ke vzájemnému porozumění v Evropě.
Domnívám se, že bychom měli udělat více pro komunikaci, zejména nyní, když se hlavy států a vlád dohodly na Reformní smlouvě.
Myšlenka "lokalizace", tedy práce s lidmi v jejich vlastním prostředí, abychom získali jejich podporu pro Evropskou unii, má zásadní význam.
Těší mne, že byly umožněny přinejmenším dva pilotní projekty: EuroGlobe, kočovné divadlo podobné těm z Shakespearových dob, se vydalo na turné po evropských hlavních městech, aby skutečně zapojilo místní občany, a dále kulturní projekt na téma umělecké mobility, který má umožnit setkávání mladých evropských umělců a jejich spolupráci na formování budoucnosti Evropy.
Pane předsedající, dámy a pánové, zastupuji tu paní Dührkopovou, která se nemohla dostavit.
Výbor pro občanské svobody, spravedlnost a vnitřní věci stanovil tři hlavní priority pro rozpočet na rok 2008.
První z těchto priorit se týká posílení provozních prostředků poskytovaných agentuře Frontex, která, jak víte, má na starosti koordinaci spolupráce na vnějších hranicích Evropské unie.
Tohoto cíle bylo dosaženo: pokud se Parlament přidrží našeho doporučení, obdrží Frontex dalších 30 milionů v provozních položkách, což je více než dvojnásobek prostředků přidělených v roce 2007.
Druhá priorita se týká potřeby transparentnosti ve správě počítačových systémů kontrolujících vstup na evropské území.
Byly proto přiděleny rezervní položky pro systémy Schengen SIS I a SIS II a pro vízový informační systém, známý pod zkratkou VIS.
Tyto finanční prostředky nebudou uvolněny, dokud nebudeme mít v potřebných případech příslušný právní základ a v každém případě musíme obdržet informace o pozvánkách k výběrovým řízením a o smlouvách.
A konečně, třetí priorita našeho výboru se týká Evropského fondu pro uprchlíky.
Všechny přidělené finanční prostředky byly umístěny do rezervy a budou uvolněny pouze poté, co Rada a Parlament přijmou směrnici o jednotných pravidlech a postupech pro navrácení státních příslušníků třetích zemí s nelegálním pobytem.
Rada by měla vědět, že: bez směrnice nebudou prostředky.
Je to velmi prosté.
navrhovatel stanoviska Výboru pro ústavní záležitosti. - (LV) Pane předsedající, pane komisaři, dámy a pánové, velmi mne těší, že po Lisabonském summitu můžeme konečně přikročit k podpisu Reformní smlouvy, k její ratifikaci a provádění.
Všichni chápeme, že tato nová smlouva je nezbytná pro rozvoj a konsolidaci Evropy.
Proto mne, jako navrhovatele stanoviska Výboru pro ústavní záležitosti, překvapilo, že rozpočtová položka 3b, vztahující k evropskému občanství, byla jediná, pro kterou se v porovnání s rozpočtem pro rok 2007 plánovalo výrazné snížení výdajů.
V době, kdy se mění institucionální struktura Evropské unie, je zapotřebí finančních prostředků pro komunikaci s obyvateli EU.
Občané EU musí být informováni o probíhajících změnách, je třeba zajistit jejich spolupráci a podporu.
Jsem proto vděčný členům Výboru pro ústavní záležitosti z mé politické skupiny a zejména zpravodajům a členům Rozpočtového výboru za podporu mých návrhů na různé rozpočtové položky, které mají zvýšit výdaje na tento program.
Doufám, že Parlament tyto pozměňovací návrhy také podpoří a že tyto prostředky budou řádně využity pro posílení Evropské Unie.
Děkuji vám.
navrhovatelka stanoviska Výboru pro práva žen a rovnost pohlaví. - (DE) Pane předsedající, je důležité přistupovat k rozpočtu způsobem nerozlišujícím pohlaví, jak bychom měli a jak musíme, z hlediska ženské politiky.
Otázka pohlaví má velký význam a "genderové vytváření rozpočtu" nesmí být jen prázdným pojmem, ale musí být uvedeno do praxe.
Je potřeba navýšit prostředky pro program DAPHNE.
Náš pozměňovací návrh bohužel neprošel, takže ho znovu vzneseme v plénu.
My sociální demokraté tento pozměňovací návrh a navýšení finančních prostředků pro DAPHNE podporujeme, protože se jedná o relativně malý, nicméně velmi důležitý program pro boj proti domácímu násilí.
Dále je zapotřebí poskytnout odpovídající prostředky pro Evropský institut pro rovnost žen a mužů, aby jeho spuštění proběhlo úspěšně.
Také je důležité, aby výdaje pro Evropský rok mezikulturního dialogu byly rozděleny rovnoměrně mezi muže a ženy.
Existuje celá řada žen, zejména přistěhovalkyň, kterým by měla být svěřena klíčová role v tomto mezikulturním dialogu.
Pane předsedající, dámy a pánové, já bych také ráda poděkovala dvěma zpravodajům, pánům Virrankoskimu a Itäläovi za vynikající práci.
Jsem přesvědčená, že rozpočet by měl být základním politickým činem každé veřejné instituce, ale i soukromých subjektů, protože dokumentuje rozhodnutí, na něž budou vynaloženy veřejné finanční prostředky.
Měl by mít tři základní prvky: za prvé, přísnost; za druhé, odvahu rozhodnout se pro účinné politiky; za třetí, kontrolu výdajů.
Jak pan Virrankoski prohlásil, tyto prvky zjevně vyžadují pevnou rozhodnou koncepci, která také zahrnuje revizi postupů, což plně podporuji.
Nyní, co se týče Petičního výboru, měli jsme pocit, že bychom Rozpočtovému výboru měli sdělit, že navrhovaný 4,6 % nárůst v rozpočtu veřejného ochránce práv je spravedlivý a přiměřený, mimo jiné proto, že veřejný ochránce práv se stal klíčovou politickou postavou pro demokracii a transparentnost Evropské unie a pro dobrou správu, na niž musí pozorně dohlížet.
(HU) Pane předsedající, pane komisaři, nejdůležitější položkou v rozpočtu pro rok 2008 je politika soudržnosti.
V každém členském státě existují méně rozvinuté oblasti, proto tato otázka zajímá nás všechny.
Soudržnost je navíc i v zájmu těch, kdo na tento proces vynakládají finanční prostředky, nejen v zájmu příjemců.
Proto nemůžeme v žádném případě akceptovat významné škrty, dosahující výše zhruba půl miliardy EUR, v oblasti výdajů na politiku soudržnosti.
Podle mého názoru je Parlament přesvědčen, že nové členské státy budou schopny se přizpůsobit a využít všech jim dostupných prostředků.
O totéž musíme usilovat i my všichni i v našich vlastních zemích.
Toto není jediný bod, v němž se s Radou neshodujeme a shodovat nebudeme.
Můžeme rovněž s jistotou prohlásit, že jsme peníze evropských občanů spravovali dobře, jinými slovy zodpovědně, protože rozpočet pro rok 2008 je mnohem nižší než strop stanovený finančním rámcem.
Proto je velkým zklamáním, že debata o rozpočtu programu Galileo nebo Evropského technologického institutu je stále na ostří nožů.
Obě záležitosti by prospěly rozvoji Evropské unie, tak proč si neustále musíme klást do cesty překážky při jejich uskutečňování?
Děkuji Evropské komisi a zpravodajovi za jejich práci a žádám Parlament, aby podpořil pozměňovací návrhy předložené Rozpočtovým výborem, a tím rázně podpořil vyjednávání předcházející druhému čtení.
Závěrem mi , pane předsedající, prosím dovolte pozdravit přítomné poslance Parlamentu při příležitosti státního svátku mé vlasti.
Samozřejmě mám na mysli maďarskou revoluci z roku 1956.
Děkuji vám za pozornost.
(DE) Pane předsedající, pane komisaři, dámy a pánové, Rada letos učinila to, co činí každoročně: umožnila úředníkům na ministerstvech financí sestavit rozpočet, který bere v úvahu hlavní cíl Rady, tedy "držet čísla při zemi", a především "držet výdaje při zemi".
To nemá žádný vztah k politickým plánům, které chceme v Evropské unii uskutečnit - absolutně žádný vztah!
Nejrůznější útvary Rady mají stále ve zvyku v neděli něco kázat, a pak se spokojit s tím, že ostatní, to jest Parlament, po zbytek týdne udělají skutečnou práci.
Nezáleží na tom, zda se jedná o otázky vnější politiky, o pomoc pro Kosovo či Palestinu nebo o provádění politiky konkurenceschopnosti pro růst a zaměstnanost, které jsou pro Evropu nesmírně důležité, vlastně nezbytné pro její přežití.
Parlament plánoval do budoucna a upozornil, dokonce už před 18 měsíci, během vyjednávání o finančním výhledu, že v dohledné budoucnosti dojde k potížím při financování přesně těchto politik.
Naše výzva však nebyla vyslyšena a nyní Rada musí věci řešit za pochodu.
Dříve než jsme očekávali jsme se ocitli v situaci, kdy musíme poskytnout prostředky z veřejných fondů pro záchranu projektu Galileo, protože sen o podnikatelské iniciativě se zhroutil.
Evropský parlament dokázal poměrně rychle odsouhlasit, že bude počátek projektu Galileo financovat z evropských peněz za použití "metody Společenství".
Cokoli jiného považujeme za pochybné a nechceme s tím mít nic společného.
Jsme připraveni Galileu nádavkem k již plánované 1 miliardě EUR poskytnout v období 2008 až 2013 dalších 2,4 miliard EUR.
Protože však požadované prostředky nejsou uvedeny v položce 1a a protože také nespadnou z nebe, jsme připraveni je převést z jiných rozpočtových kategorií, z položky 2 2007 a 2008, což činí 2,2 miliardy EUR, a 220 miliónů EUR z položky 5.
Znamená to rozhodně velkou sumu z položky 2, ale je to možné, aniž by zemědělci byli připraveni o finanční prostředky.
Ceny zemědělských produktů na světovém trhu jsou vysoké, takže můžeme snížit naše dotace.
Transakce, pro niž jsme v Rozpočtovém výboru položili základ v první položce, je nazvána "menší revizí".
Pchá!
Rada se vyhýbá i těm nejmenším revizím jako čert kříži, ale to je problém Rady.
My jsme každopádně připraveni pro Galileo, vlajkovou loď evropské technologické inovace, vytvořit příznivé podmínky.
Skutečnost, že jsme připraveni v rámci této malé revize uvolnit finanční prostředky pro Evropský technologický institut, podle nás zaslouží jen letmou zmínku kvůli velikosti, či spíše malosti, původně požadované částky. Ta činí 2,9 miliónů EUR v období od roku 2008 do roku 2013.
Očekáváme, že Rada začne jednat s Parlamentem, a pak se vydá naším směrem.
Pane předsedající, dovolte mi ještě jednu poznámku.
Skutečně jsme doufali, že se této debaty při prvním čtení zúčastní ministr financí nebo alespoň nějaký ministr portugalského předsednictví Rady, jehož přítomnost bychom velmi uvítali.
To není nic proti vám, pane Mourato, ale v tomto případě není ani portugalský místopředseda našeho Parlamentu dostatečnou náhradou.
(FR) Pane předsedající, dámy a pánové, jako mluvčí skupiny ALDE bych především rád vyjádřil uznání k práci odvedené naším kolegou poslancem, zpravodajem panem Virrankoskim, a obzvláště bych mu rád sdělil, že plně podporujeme strategii, kterou ve shodě s Rozpočtovým výborem vypracoval pro Galileo.
Evropa Galileo potřebuje.
Chceme, aby prostředky pro tento projekt pocházely od Společenství a chceme, aby přidělené prostředky byly garantované, aniž by to mělo negativní dopad na ostatní priority.
Rád bych také našemu zpravodaji poděkoval, že mezi pilotními projekty ponechal několik, které nám obzvláště leží na srdci, jmenovitě mechanismus rychlé výstrahy pro případ únosů či zmizení dětí.
Rád bych řekl pár slov o zprávě vypracované panem Itäläem, který bohužel není přítomen ve sněmovně.
Oceňuji iniciativy na zvýšení prostředků, které jsou k dispozici pro oblastní média za účelem zveřejňování iniciativ Společenství pro občany.
Domnívám se, že regionální a místní média mohou mít mnohem výraznější dopad než určité centralizované, byrokratičtější iniciativy.
Musím však konstatovat, že ve zprávě pana Itälä se objevuje jedna iniciativa, která se mi vůbec nelíbí.
Tou je nárůst o 1 000 EUR měsíčně na výdaje na sekretariát pro každého poslance Evropského parlamentu.
Tento krok, který je výsledkem dohody dvou politických skupin, shodou okolností dvou největších, a který přichází rok před evropskými volbami, se mi nelíbí.
Považuji ho za skrytou dotaci pro znovuzvolení mnohých našich kolegů poslanců a já budu hlasovat proti tomuto opatření.
(PL) Pane předsedající, pane komisaři, ujal jsem se slova v rozpravě o rozpočtu pro rok 2008, abych upozornil na následující otázky.
Za prvé, výdaje ve výši 129 miliard EUR v tomto rozpočtu jsou sice nejvyšší v historii Unie, ale poměr těchto výdajů k hrubému domácímu produktu 27 členských států je vůbec kdy nejnižší, a rád bych zdůraznil, že po úpravách provedených Rozpočtovým výborem Parlamentu představuje sotva 0,99 % hrubého domácího produktu v položkách závazků.
Za druhé, v rámci finančního výhledu pro období 2008-2013 je strop položek závazků pro rok 2008 stanoven na 1,08 % hrubého domácího produktu členských států, takže zde dochází k výraznému nesouladu mezi tím, co jsme chtěli financovat před dvěma lety a tím, co chce Evropská unie financovat nyní.
Nemůžeme mít víc Evropy za míň peněz.
To v této sněmovně zaznělo mnohokrát a dnes si to musíme připomenout znovu.
Za třetí, musíme podpořit rozhodnutí Rozpočtového výboru Evropského parlamentu, která významně navyšují finanční prostředky pro projekt Galileo, Evropský technologický institut a určité vnější činnosti Evropské unie.
Za čtvrté, musíme podpořit Evropskou komisi, aby co nejdříve přijala programy předložené členskými státy, které mají za cíl rozvoj regionů a venkovských oblastí.
Konkrétně v roce 2008 bude novým členským státům přiděleno více než 20 miliard EUR.
Bylo by proto dobře, aby tyto prostředky byly vynaloženy co možná nejúčelněji.
A nakonec za páté, pozornost si zaslouží podnět k založení fondu pro přizpůsobení se globalizaci, který umožní podnikům, jež se potýkají s negativními následky tohoto procesu, využít dočasné podpory a zachovat pracovní místa v EU.
(FR) Pane předsedající, ve svých poznámkách se zaměřím na zprávu, kterou velmi dobře vypracoval náš kolega pan Itälä.
Víme, že je vždy velmi těžké rozhodnout o rozpočtu naší instituce.
Skutečně lituji jen jedné věci: rozpočet pro rok 2008 je v jedné věci velmi zvláštní.
Je to poslední rozpočet, v němž jsme mohli shromáždit velké množství finančních prostředků pro investice, zejména v rámci parlamentní politiky v oblasti nemovitostí.
Pokud počítáte všechny naše kanceláře v různých hlavních městech, máme 32 pracovišť.
Kromě Bruselu a Štrasburku vlastníme v různých zemích jenom šest z těchto míst, kde vykonáváme svou práci.
Víme, že existuje pořizovací politika, k jejímuž dodržování nás Účetní dvůr pravidelně vyzývá, ale mi ji nemůžeme plnit, protože pan Itälä - a já rozumím jeho myšlence o vyslání signálu tím že řekneme, že neutrácíme všechny peníze, protože chceme zůstat pod 20 % limitem - Parlamentu neumožňuje do ní vložit peníze a vybudovat portfolio nemovitostí.
Dalo se to vyřešit v roce 2008, ne později, protože, jak víte, v roce 2009 budeme platit za status poslanců.
Kromě tohoto nedostatku musím uznat, že pan Itälä odvedl velmi dobrou práci, jedná se zejména o jeden z nejzelenějších rozpočtů, které jsem kdy viděl, neboť obsahuje řadu opatření, především opatření na snížení emisí uhlíku, vyvážení naší uhlíkové stopy, snahu o vybudování vozového parku, který bude zahrnovat vozidla na hybridní pohon, snahu o snížení počtu zasedání konáním videokonferencí a dokonce i snížení množství cest konaných úředníky, kteří nás ne vždy doprovázejí do míst, kde jsou zapotřebí.
Celkově bychom proto bývali měli mít více peněz pro investice a činnost v předvolebním roce 2008, ale obecně řečeno je to stále dobrá zpráva díky dopadu na politiku v oblastech, které považuji za důležité.
Proto budu, pane předsedající, hlasovat pro tuto zprávu.
(PT) Ve dvou minutách, které mi jsou vyhrazeny, bych rád znovu poukázal na to, že se rozpočtová historie opakuje.
Evropská komise předloží navrhovaný rozpočet Společenství , tentokrát pro rok 2008, Rada navrhne výrazné škrty v komisním návrhu, a poté Parlament přistoupí s návrhem na omezení škrtů v návrzích Komise a Rady.
Všechno by se zdálo být normální, kdyby však všechny tyto návrhy nebyly nižší než rozpočet pro rok 2008 ve finančním výhledu pro období 2007 - 2013.
Stejně jako tomu bylo v předchozím finančním rámci pro období 2000 - 2006, stanovené rozpočtové maximum v současném finančním výhledu není dodrženo, protože v rozpočtu Společenství pro rok 2007 bylo o 1,6 miliard EUR méně v položkách závazků a o více než 8 miliard EUR méně v položkách plateb, aniž by se přemýšlelo o skutečném plnění.
Podle našeho názoru je zřejmé, že sumy stanovené ve finančním výhledu pro období 2007 - 2013 jsou už samy o sobě nedostatečné pro podporu skutečné hospodářské a sociální soudržnosti Evropské unie rozšířené na 27 států.
V podstatě všechny tyto návrhy rozpočtu Společenství pro rok 2008 jdou proti požadavkům bohatých zemí, které stanovují pro rozpočet strop ve výši zhruba 1 % hrubého domácího produktu Společenství, čímž se snižuje podíl tohoto rozpočtu a minimalizuje se jeho přerozdělovací role.
Parlamentní návrh pokrývá určité aspekty, které vylepšují návrh rozpočtu předloženého Radou, například navýšení prostředků pro politiku soudržnosti, což jsme navrhovali také, i když bychom měli zdůraznit, že její účinné provádění je poté do značné míry podryto úsilím o dosažení cílů neoliberálního programu Lisabonské strategie, s čímž rozhodně nesouhlasíme.
I parlamentní návrh však hovoří o snížení o více než 5 miliard EUR v platebních položkách ve srovnání s tím, co bylo odsouhlaseno pro rok 2008 ve víceletém finančním rámci.
Jelikož se nacházíme ve fázi procesu vyjednávání, doufáme, že na rozdíl od minulosti bude Parlament alespoň usilovat, aby byly v co největší možné míře dodrženy minimální částky stanovené ve finančním výhledu pro rok 2008.
Pane předsedající, pro rozpravy o rozpočtu existuje známý zákon, který označujeme jako zákon tří L. Rozpočtové debaty totiž zahrnují drmolení Litanií jako v náboženské Liturgii, která končí způsobením hospodářské Letargie.
Sledujeme to také v případě tohoto rozpočtu pro rok 2008.
Nejdříve litanie.
Pan Virrankoski je odříkává, stejně jako je odříkával pan Elles v roce 2006, a před tím náš kolega poslanec Garriga Polledo v roce 2006.
Především je to litanie o škrtech v položkách: v návrhu rozpočtu Rada ministrů škrtá položky obsažené v předběžném návrhu rozpočtu.
Pan Mulder nám vysvětlil, že to je naprosto normální například v zemědělství.
Evropský parlament však navrhuje tyto položky vrátit zpět.
Další litanií je, že rozpočet trvale nedosahuje limitu stanoveného ve víceročním finančním rámci.
V něm už schází nezbytné položky, což platí tím více i pro rozpočet.
Je to vodopád malthusiánství.
Je to také litanie politických priorit: rok za rokem se hovoří o boji s chudobou, o vzdělání, odborné přípravě, multifunkčnosti zemědělství a sedmém rámcovém programu pro výzkum, a tehdy přichází čas liturgie.
Liturgie se odehrává především v rozpočtové nomenklatuře a v ideologii, která tuto nomenklaturu podpírá.
Nomenklatura znamená prezentaci rozpočtu podle oborů, přípravu rozpočtu podle oborů.
V praxi dochází k tomu, že se výdaje rozsekají na hlavy, do politických oblastí, které odpovídají generálním ředitelstvím.
Rozpočet připomíná obrovský salám na pultu v obchodě, problémem je, jak si všiml zpravodaj, že rozdělování rozpočtu podle oborů vytváří zmatek a nesoulad s víceletým finančním rámcem, který je dělen do širších kategorií.
Těchto kategorií je pět: hospodářská soutěž, zachování přírodních zdrojů, svoboda, EU jako globální partner, správa, zatímco v druhém případě existuje kolem třiceti politických oborů a je velmi obtížné ustanovit vztahy mezi těmito kategoriemi.
Toto vše se děje ve jménu rozpočtové ideologie, ideologie výkonu, konkurenceschopnosti, efektivity, úspornosti a výsledků a to vytváří změť nejasných nástrojů, ukazatelů výsledků, ukazatelů výkonnosti, tabulek činností.
Tato rozpočtová technologie je prezentována jako nová, jako kráčející v předvoji rozpočtové inteligence, ale ve skutečnosti se jedná o věc poměrně starou, pocházející z roku 1947.
Poprvé o konceptech výkonnosti, poměru nákladů a výnosů, úspornosti, cílech a výsledcích hovořil Hooverův výbor v Americe.
To dalo Spojeným státům systém plánování, vytváření programů a rozpočtů v šedesátých letech během Johnsonova prezidentského období, a za prezidenta Cartera nulový rozpočtový základ - ideologii rozpočtové výkonnosti, která se posléze rozšířila na Nový Zéland, do Spojeného království, v roce 2001 s organickým zákonem o finančních zákonech do Francie a v roce 2006 dokonce i do Mexika.
Nyní asi můžeme pochopit, proč evropský rozpočet postrádá transparentnost a ve skutečnosti i úspornost.
V Evropském parlamentu není 100 lidí, kteří by byli schopni porozumět evropskému rozpočtu podle oborů, což s sebou přináší následek: hospodářskou letargii Evropské unie.
Protože pokud není Galileo, pokud není spojení Lyon-Turín, pokud není spojení Janov-Barcelona, pokud evropská hlavní města nejsou propojená vysokorychlostními vlaky, pokud rozpočet pro výzkum není takový, jaký by měl být, pokud rozpočet pro Evropu o 27 členských státech je stejný jako španělský rozpočet, pokud evropský rozpočet představuje jednu dvacetinu rozpočtu Spojeného království, je to právě kvůli této malthusiánské ideologii.
Možná nastal čas si uvědomit, že vedle běžného rozpočtu potřebujeme ještě zvláštní rozpočet, z něhož bychom poskytovali půjčky financované z velké evropské půjčky, což by umožnilo investovat.
(SK) Pokud bychom podle podílu výdajových rozpočtových prostředků na hrubém národním produktu EU chtěli vyjádřit důvěru v centrálně financované aktivity EU, potom by křivka rozpočtové důvěry připomínala křivku padajícího listu.
To je skutečně znepokojující.
Podíl rozpočtových prostředků na hrubém domácím produktu EU již několik let klesá k úrovni kolem 1 %.
V návrhu rozpočtu pro rok 2008 tento podíl propadl na 0,95 %.
Podobné trendy lze sledovat nejenom v oblasti rozpočtových prostředků, ale i v platebních položkách v porovnání s platebním stropem víceletého finančního rámce.
Především navrhované nedočerpání platebních prostředků ve výši 10 miliard EUR se jeví jako významná odchylka od záměrů dlouhodobého finančního rámce.
I mne zaráží návrh Rady na snížení plateb ve výši přesahující 1 miliardu EUR v oblasti programů zaměřených na zlepšení evropské konkurenceschopnosti a soudržnosti.
Souhlasím proto s názorem, že výdajové položky rozpočtu jsou nedostatečné vzhledem k politickým výzvám, kterým Evropská unie čelí.
Proto podpořím návrh na navýšení objemu plateb na úroveň 0,99 % hrubého národního produktu EU.
(DE) Pane předsedající, pane komisaři, dámy a pánové, ráda bych se dnes zabývala dvěma významnými rezervami v rozpočtu Komise: jednou jsou prostředky pro budovy, druhou zaměstnanci.
Co se týká druhé z nich, lze říci že kontrolní zpráva ukázala, že Komise zaměstnává téměř 11 000 pracovníků v oblasti administrativní podpory a koordinace - ve správě správy.
Pokud k tomu připočítáte překladatele a hospodáře, stane se to oblastí s největším nárůstem počtu zaměstnanců, neboť přibude dalších 5 700 lidí.
Vzhledem k tomu, že tu a tam hovoříme o "lepší regulaci”, musíme okamžitě začít vyžadovat "lepší organizaci".
K tomu potřebujeme více informací, a k tomuto účelu slouží tato rezerva.
Jedním z úkolů, kterými Parlament pověřil Komisi, bylo srovnání počtu zaměstnaneckých pozic s počtem pozic ve vnitřních organizacích.
Komise nám neumožňuje nahlédnout do tohoto srovnání a prohlašuje, že přislíbila zachovat anonymitu těchto organizací.
To už je trochu příliš!
Parlament může dospět k pokroku pouze pokud obdrží informace, o které požádá - řádné informace, ne jenom jejich zlomky.
Tato kontrolní zpráva nám poskytuje první, unikátní pohled na zaměstnaneckou strukturu Komise, za což jsme vděční, ale nedochází k žádným závěrům a Komise nepředložila žádný akční plán.
Já důrazně žádám, aby došlo k předložení tohoto akčního plánu.
To samé platí i o závěrech týkajících politiky budov v Bruselu.
Červencové sdělení Komise zabývající se potřebou budov nebere v úvahu výsledky kontroly zaměstnanců, přestože za obě zprávy zodpovídal tentýž komisař.
Vy tím dotyčným komisařem nejste, což je škoda.
Prostředky, které Parlament vložil do rezervy, vyžadují po Komisi, aby tyto dokumenty spojila.
Komise se konečně musí dát v této oblasti do práce a vykonat ji řádně, protože podle mého názoru výsledky kontroly zaměstnanců, jež nám dosud byly poskytnuty, nemohou být předloženy našim voličům.
(SK) Nejprve bych rád poděkoval oběma zpravodajům.
Panu Itäläovi děkuji za více než osmiměsíční spolupráci na návrhu všeobecného rozpočtu Evropské unie pro rozpočtový rok 2008.
Zejména důsledkem rozšíření EU se rozpočet institucí za poslední čtyři roky zvýšil o téměř 18 %.
V budoucnosti rozpočet už takovým tempem neporoste.
Pokud chceme zlepšit efektivitu institucí, musíme zlepšovat i jejich vzájemnou spolupráci.
Těší mne, že se nepotvrdily obavy o nebezpečích takové spoluprací.
Naše snahy na jedné straně směřovaly k tomu, abychom zabezpečili plnění veškerých úkolů, jež občané od institucí očekávají.
Na straně druhé jsme se snažili, aby finanční prostředky byly využity efektivně.
V oblasti tvorby rozpočtu Evropského parlamentu je pro nás nejdůležitější , abychom se nyní i v budoucnu soustředili na naše prioritní poslání: zlepšování legislativního procesu.
Všechny ostatní záležitosti, které s tím nesouvisí, musí být v rozpočtu sníženy na absolutní minimum.
Jsme na nejlepší cestě, abychom tohoto stavu dosáhli.
Dámy a pánové, už v březnu jsme hovořili o tom, že potřebujete mít lepší informace o všech zdrojích a materiálech, které jsou vám k dispozici, abyste mohli zodpovědně a efektivně vykonávat svoji práci.
Proto žádáme o vytvoření systému řízení znalostí, který poslancům umožní efektivně pracovat se všemi dokumenty.
Dámy a pánové, jistě chcete svým voličům dokázat, že s jejich finančními prostředky nakládáte zodpovědně.
Někdy se však stává, že nemáte k dispozici dokumenty ani v základních jazycích.
Dochází k mimořádným zasedáním výborů, pro něž je zapotřebí nových zdrojů.
Potřebujeme zvýšit pružnost v této oblasti.
Velkou část rozpočtu institucí představují výdaje související s budovami: této oblasti proto v budoucnosti musíme věnovat velkou pozornost.
V minulosti se stalo, že evropské instituce nakoupily nebo si pronajaly majetek za ceny vyšší, než byla jejich tržní hodnota.
Chceme, aby se v budoucnosti věnovala větší pozornost všem aspektům souvisejícím s nákupem, pronájmem a opravami majetku.
Naším cílem je snížit náklady a zajistit flexibilitu.
Chceme se vyhnout kartelům a monopolům.
Další naší prioritou je zajištění lepší informovanosti občanů Evropské unie.
Proto jsme se rozhodli tuto oblast posílit prostřednictvím pomoci pro regionální a místní média.
Dámy a pánové, chceme neustále zlepšovat efektivitu práce všech institucí.
Zprávy o jejich činnosti, které dostáváme, musí mít větší informativní hodnotu.
Tyto zprávy by měly jasně vyjadřovat, zda bylo či nebylo dosaženo stanovených cílů.
Oceňuji metodu tvorby rozpočtu těch institucí, které ho vytvářejí nejen s pomocí inflačního koeficientu, ale i na základě svých skutečných potřeb.
Závěrem bych rád poděkoval zpravodajovi, protože se nám po řadě obtížných jednání podařilo dosáhnout dobrého kompromisu, který povede k lepšímu využití peněz evropských daňových poplatníků.
- (FR) Pane předsedající, dámy a pánové, vyjádřit během půldruhé minuty, co si myslíte o návrhu rozpočtu pro rok 2008 je impozantní úkol, ale já bych především věnovala trochu času, abych poděkovala zpravodajům, pánům Virrankoskimu a Itäläovi, se kterými jsme museli složitě hledat cestu k rozhodnutím, která Rozpočtový výbor dnes předkládá.
Víceroční finanční rámec pro období 2007-2013 nám vnucuje střídmost, která nám bohužel nedovoluje usilovat, ani vytrvale a ještě méně rychle, o cíle, které jsme pro Evropu stanovili, politiky, které podle mého názoru jako jediné mohou zachránit evropské regiony, protože mohou našim spoluobčanům umožnit pohodlný životní styl, o nějž usilují v tomto globalizovaném prostředí, které se neustále mění, posouvá a vyvíjí.
Vyzývám proto Parlament k podpoře iniciativ našeho výboru, především s výhledem na nové vyjednávání o víceletém rámci v polovině období jeho platnosti a na definování nových postupů pro vlastní zdroje.
Protože mám málo času, zmíním v souvislosti s tímto rozpočtem jenom jeden bod.
Jako stálá zpravodajka pro strukturální fondy Rozpočtového výboru jsem se rozhodla požádat členy Evropské komise o vysvětlení, proč bylo 30 % administrativních nákladů těchto fondů dáno do rezervy.
Studie o realizaci strukturálních fondů, kterou jsme nedávno s panem Virrankoskim předložili, ukazuje, jak dlouho Komisi trvá, než schválí národní rámce a operační programy, takže nyní existují nenaplněné závazky v rekordní výši tří let. Zaujetím takto rázného postavení ohledně rezervy jsme chtěli vyvolat poplach.
Regionální politika, spolu s podporou výzkumu a inovací, je politikou zásadního významu pro budoucnost našeho hospodářství, a tedy i pro pracovní místa a kvalitu života Evropanů.
Chceme věci řešit rychle, ale chceme je řešit dobře, což vysvětluje velké množství položek, jejichž podporu od Rady požadujeme.
(GA) Pane předsedající, měla by zaznít zmínka o jednom aspektu tohoto rozpočtu, a tím jsou peníze vyhrazené pro společnou zemědělskou politiku.
SZP, jak je nazývána, prošla za posledních patnáct let řadou reforem: byly to Mac Sharryho reformy, Agenda 2000 a oddělení plateb od výroby.
Já bych rád osvětlil jeden bod: vlády členských států možná nebudou souhlasit s žádnými změnami v platbách prováděných v rámci SZP evropským zemědělcům v období mezi 2007 a 2013.
Například v Irsku, v mé vlasti, byly stanoveny pevné finanční podmínky pro zemědělce v rámci zemědělské politiky, která má být uplatňována v období 2007-2013.
Víme, že zemědělská politika podléhá určitým zdravotním úpravám, ale nemůže dojít k jejímu celkovému přepracování.
A tyto úpravy nemohou zahrnovat finanční plány, které představitelé EU připravili pro irské a evropské zemědělce až do roku 2013.
Doufám, že to bude pochopeno a nic nebude vypuštěno, že nedojde k žádným pokusům o pokřivení plánů, protože pro evropské zemědělce je životně důležité, aby všechno fungovalo tak, jak má.
(DA) Pane předsedající, naše skupina přirozeně hlasuje ve prospěch pozměňovacího návrhu, který chce přidělit ještě více peněz pro Palestinu.
Musíme však zdůraznit skutečnost, že Rada a Komise by měly zajistit, abychom se nakonec neocitli v situaci, kdy budeme peníze házet do bezedné jámy.
To se děje s velkou částí pomoci, která je nyní poskytována, což protiřečí zásadám EU pro poskytování pomoci, kdy příjemce musí být schopen vybudovat udržitelné hospodářství.
To však není možné, protože Izrael dusí palestinskou společnost a hospodářství, a to nejenom v Gaze.
Delegace Výboru pro rozvoj se o tom přesvědčila při své zářijové návštěvě Západního břehu a Gazy.
Peníze z Evropské unie bez ustání tečou, aniž by Izrael byl hnán k odpovědnosti.
Byl nám sdělen obsah rozhovoru, který se odehrál ve Washingtonu, v němž byl jeden z poradců Bílého domu pro otázky Středního východu dotázán na roli EU.
Odpověděl: "EU?
My dáváme zakázky, Evropa platí!”
A je to naprostá pravda!
My neustále platíme a Izraeli je prostě ponechána volná ruka, aby zničil vše, co jsme vybudovali.
Komise a Rada nyní musí Izraeli předložit požadavky.
Blokáda Gazy musí skončit, aby byl umožněn pohyb zboží a osob oběma směry.
V současné době je Gaza v podstatě jedno velké vězení pod širým nebem.
Musí dojít i k odstranění bariér na Západním břehu.
To neříká jen naše delegace; Světová banka a naše vlastní ECHO vyslaly stejně jasné poselství.
V případě, že není žádná naděje na zlepšení, žádné světlo na konci tunelu, pak prostě mrháme penězi evropských daňových poplatníků, a to musí okamžitě skončit!
(EL) Pane předsedající, rozpočet EU je hlavní cestou, jak dosáhnout politických priorit.
Zdá se, že rozpočtová politika má tři cíle: konkurenceschopnost podniků, boj proti terorismu a intervence ve třetích zemích.
Výdaje slouží k dosažení těchto tří cílů, ale zájmy a obavy mas jsou zcela jiné.
Týkají se jejich budoucích pracovišť, příjmů, penzí, státních škol a univerzitního vzdělání.
Položme sami sobě otázku o prioritách stanovených rozpočtem: zlepšují skutečně život občanů?
Plní EU jako globální hráč své závazky spravedlivě?
Jak přispívá vyčlenění zhruba 741 miliónů EUR na šíření svobody, bezpečnosti a spravedlnosti ke zlepšení životů občanů Evropy?
Nedávný konzultační dokument Komise týkající se reformy rozpočtu sděluje, že v současnosti a zejména v budoucnosti se rozpočet bude muset vyrovnat s rostoucí konkurencí v boji o suroviny a trhy, s posunem hospodářské rovnováhy a s uvolňováním obrovských nových trhů, které vytvářejí nové příležitosti pro Evropany.
Právě to však svádí Evropany na scestí.
Za prvé, místo aby se rozpočty členských států zaměřovaly na dosažení sociální spravedlnosti, stále s větším úsilím bojují o kontrolu trhů bez ohledu na prostředky.
Za druhé, obrací to veřejné mínění ve třetích zemích proti Evropě.
(PL) Pane předsedající, nacházíme se stále na počátku nového finančního výhledu, takže jsme velmi obezřetní při plánování výdajů pro rok 2008.
Je to zároveň čtvrtý rozpočet tohoto parlamentního období, takže jsme již nasbírali dostatek zkušeností s procesem přijímání rozpočtu a se specifickými pravidly hry mezi Parlamentem, Komisí a Radou.
Pravděpodobně právě proto bylo v Rozpočtovém výboru pod efektivním vedením pana Bögeho ve společném duchu hladce schváleno rekordní množství pozměňovacích návrhů, což určitě usnadní blokové hlasování ve čtvrtek, a rozhodně nám to dává větší vyjednávací sílu při formování návrhu rozpočtu pro rok 2008.
Zas a znovu byly jmenovány priority pro rok 2008 a zas a znovu bylo financování programu Galileo označeno za problém.
Jsem proto rád, že můžu vyzdvihnout skutečnost, že poprvé byla pozornost věnována oblasti Baltského moře, nejen prostřednictvím prohlášení, ale finančně, tedy v reálném smyslu.
Snad je to proto, že komisař, dva zpravodajové i předseda Rozpočtového výboru pocházejí z tohoto regionu.
Je dobře, že Evropská unie na sebe bere globální závazky, ale čím více se sama Evropská unie rozrůstá, tím větší má zodpovědnost za náš vlastní kontinent, včetně regionu kolem Baltského moře, které je v současnosti už vnitřním mořem EU a každý ví, v jak žalostném stavu se nachází.
S přihlédnutím k tomu je dobře, že jsme v podobě pilotních projektů a přípravných činností nalezli finanční nástroj pro zvýšení financování regionálního rozvoje, bezpečnosti plavby, zjednodušení postupů při překračování hranic a zejména ochrany životního prostředí.
Doufám, že tyto priority obstojí v přísné optice Evropské komise, stejně jako celá naše rozpočtová strategie.
(MT) Pane předsedající, začnu tím, že souhlasím s prohlášením pana Itälä ohledně rozpočtových postupů a toho, že nikdo nechce být jen "odklepávačem".
Navrhuji proto, abychom o této záležitosti hovořili co možná nejrychleji, abychom se mohli efektivně zabývat obtížemi a rozdíly, které, zdá se, máme Z jiného soudku, my vítáme navýšení rozpočtu pro Frontex o 30 miliónů EUR.
Realisticky očekáváme vylepšení agenturní struktury, zlepšení koordinace a rozhodnější operace.
Parlament vyslal jasný, konkrétní signál, že nyní je na Frontexu a členských státech, aby odstranily neefektivitu, nedodržené sliby a zpoždění, jež jsme trpěli v minulém roce.
Další bod, o kterém bych se rád zmínil, se týká zpráv a studií, které vypracovávají nebo zadávají různé instituce, včetně Komise.
Je zapotřebí společné databáze zpráv a studií, aby se zamezilo opakování stejné práce, snížilo plýtvání a zároveň došlo k lepšímu zpřístupnění informací.
Navíc by měla být vydávána výroční zpráva, která by uváděla výčet těchto zpráv a studií, kdo získal zakázku, jaké byly náklady a pokud možno, jakým způsobem byly tyto dokumenty využity.
Měli bychom také prozkoumat dopad a hodnotu zpráv vypracovaných Hospodářskou a sociální radou a Výborem regionů, zejména ve světle zpráv, které jsou příliš technické nebo zpráv, které byly už dříve vypracovány Komisí nebo Parlamentem.
Co se týká předmětu nákupu budov, rád bych vám připomněl, že v roce 2006 bylo odsouhlaseno, že opět přezkoumáme politiku týkající se nákupu a pronájmu budov využívaných jednotlivými institucemi, včetně informačních úřadů.
Mám takový dojem, že po řadu let instituce z různých důvodů nakupovaly nebo pronajímaly budovy za cenu vyšší, než byla cena tržní.
Aniž bych zpochybňoval výhody politiky pro nákup budov, stejně má smysl institucionálním způsobem prozkoumat, jak můžeme zlepšit podmínky, za nichž nakupujeme nebo pronajímáme budovy a přiblížit ceny kanceláří tržním cenám, a tím se vyhnout kartelovým či monopolním situacím.
Závěrem bych chtěl blahopřát finskému duu k užitečné práci a způsobu, jímž byla vedena jednání.
(HU) Pane předsedající, především bych rád poblahopřál zpravodaji, panu Virrankoskimu, k vynikající práci.
Rád bych ovšem poukázal na skutečnost, že pokud chce Evropská unie být globálním hráčem, pak nedává smysl, že chce na zahraniční politiku vydat méně prostředků než na administrativní výdaje.
Za druhé, je nepřijatelné, aby výdaje pod hlavičkou rozšíření, které je považováno za jednu z priorit, byly nominálně nižší než v roce 2007, a za třetí je nepřijatelné, aby výdaje na vnější záležitosti vzrostly o méně - zhruba o 1,5 % - než režijní náklady, které mají růst o 2 %.
To znamená, že Evropská unie nezajistila, že bude mít dostatek zdrojů k vykonání úkolů, které si stanovila; stejně tak nezajistila, že bude k dispozici dostatek financí k naplnění priorit zahraniční politiky.
Dostatečné fondy nebyly vyčleněny pro misi v Kosovu, ani pro poskytování pomoci obyvatelům Palestiny, a já se obávám, že v příštím roce bude muset několikrát dojít ke změnám rozpočtu, jelikož pro řešení tohoto problému nebyla učiněna žádná opatření.
Opakujícím se problémem evropské politiky sousedství je již po mnoho let nerovnováha mezi její východní a jižní složkou.
Jižní státy obdržely třikrát více peněz v přepočtu na hlavu než země východní, a to je nepřijatelné.
A nakonec, domnívám se, že je zapotřebí vyřešit otázku spolupráce mezi Evropským parlamentem a Radou v oblasti společné zahraniční a bezpečnostní politiky (SZBP).
V současné chvíli neexistuje žádná ex ante dohoda nebo dialog o politice, a dokud nic takového nebude, budu souhlasit s umístěním 40 miliónů EUR do rezervy pro SZBP.
Velmi vám děkuji.
(PL) Dámy a pánové, jednou z věcí, o kterých tu máme dnes rozhodnout, je přidělení první části finanční podpory pro Evropský technologický institut.
Jedná se o obzvláště důležité a napjatě očekávané rozhodnutí pro Varšavu, která doufá, že institut bude umístěn právě tam.
Je špatné, že se nám tuto instituci nepodařilo ustanovit před koncem vyjednávání o rozpočtovém výhledu, představuje to velkou brzdu při rozjezdu.
Dnes máme příležitost dohnat ztracený čas a poslat 3 milióny EUR na ustanovení a rozběh instituce.
Plné financování v období 2010-2011 může být zajištěno pouze prostřednictvím revize rozpočtového výhledu.
Mohu vás ujistit, že se jedná o dobrou investici.
Dokládá to ochota a nadšení místních orgánů Dolního Slezska, obchodníků a odborníků z oblasti vědy zapojit se do tohoto projektu.
Žádám vás proto, abyste přijali tyto pozměňovací návrhy.
(FI) Pane předsedající, dámy a pánové, děkuji zpravodajům, pánům Virrankoskimu a Itäläovi, za vynikající práci.
Těší mne, že Rozpočtový výbor schválil dva pilotní projekty spojené s ochranou Baltského moře.
Doufám, že svou podporu jim poskytne i plenární zasedání.
Přišel čas, abychom Pobaltí věnovali větší pozornost.
Od rozšíření v roce 2004 je Baltské moře vnitřním mořem Evropské unie, ale zároveň je jedním z nejnemocnějších, nejznečištěnějších moří na světě, což je ostuda pro EU.
První z těchto pilotních projektů se zabývá snížením objemu nebezpečného odpadu, který končí v Baltském moři, a úpravou kyslíkového deficitu v hlubokých mořských pánvích.
Druhý se dotýká snižování emisí oxidu siřičitého z námořní plavby prostřednictvím obchodu s emisemi.
Pokud tento experiment přinese dobré výsledky, mohlo by se obchodování s emisemi oxidu siřičitého stát schůdnou cestou pro snížení emisí oxidu siřičitého ve všech mořských oblastech EU, čímž by došlo k pročištění vzduchu, který budeme všichni v Evropě dýchat.
Proto doufám, že plenární zasedání tyto iniciativy podpoří.
Pane předsedající, spolu s ostatními bych rád poblahopřál zpravodajům.
Ve svých poznámkách bych však namísto tří L použitých panem Martinezem, která, pokud mne paměť neklame, zněla "litanie", "liturgie" a "letargie" použil tři P. Ta by zněla "provádění", "počátek" a "představivost".
Za prvé bych rád poděkoval zpravodajům, zejména panu Virrankoskimu, za zařazení několika odstavců týkajících se monitorování rozpočtu.
Velmi důležité je, že zvažujeme, jakou hodnotu dostaneme za své peníze.
Ačkoli se v usnesení nevyskytuje onen konkrétní výraz, každému z nás bezpochyby leží na srdci, že musíme být schopni ospravedlnit, spolu s našimi specializovanými výbory, peníze, které skutečně utrácíme, a to nejenom v současném období, ale také v prohlášení o správě prostředků na vnitrostátní úrovni, jež některé členské státy, jak se zdá, stále odmítají sestavit.
Dále bych rád poděkoval zpravodajům i komisaři, že v mém rozpočtu pro rok 2007 uskutečnili pilotní a přípravné projekty, které v něm byly zařazeny.
Byla jich celá řada a jak pokračujeme vstupem do roku 2008, je příjemné, že je tu určitá návaznost, zejména co se týká pilotních informačních sítí, ale také dalších projektů ve spolupráci s EU, Čínou a Indií.
To mne přivádí k poslednímu bodu, kterým je představivost.
Einstein prohlásil, že představivost je důležitější než znalosti.
V dnešní rozpravě jsme viděli, že mnozí kolegové a kolegyně - pan Mantovani, paní Guy-Quintová a další - včetně mě vždy kritizují skutečnost, že máme příliš málo prostředků v kategorii čtyři, vnější činnost.
Velmi dobře víme, že nedostačují, proto bych na tomto pódiu vznesl zvláštní žádost, že zatímco vzhlížíme směrem k revizi rozpočtu, možná bychom měli využít naší představivosti, abychom se podívali, jak bude po Evropské unii požadováno, aby se v budoucnu postavila budoucím globálním výzvám a hrála svou úlohu v poskytování globální pomoci a ve fungování globálního hospodářství, a poté bychom se měli přesvědčit, že máme dostatečné prostředky, abychom uskutečnili to, co chceme, aby bylo naší politikou.
- (ES) Pane předsedající, s rozpočtem, který představuje 0,99 % hrubého domácího produktu EU nemůžeme mít pevnou politickou pozici.
Co se týká okruhu 1a, konkurenceschopnosti pro růst a zaměstnanost, mělo by být zdůrazněno, že poprvé finanční prostředky věnované na tuto politiku představují většinu předběžného návrhu rozpočtu.
Rada však proškrtala částky v okruzích vztahujících se k Lisabonské strategii, která by měla být jádrem politiky Evropské unie.
Ráda bych se zmínila o otázce financování Galilea a Evropského technologického institutu, které představují prioritní projekty z hlediska naší konkurenceschopnosti a důvěryhodnosti.
Prostředky ve finančním výhledu pro období 2007-2013 pro financování projektů takového strategického významu nedostačují.
Další moje poznámka se týká agentury Frontex, která hraje základní roli, ať už z humanitárního nebo politického pohledu na věc.
V červnu Evropská rada zopakovala, že je třeba posílit Frontex, aby se zlepšila schopnost Unie spravovat své vnější hranice.
Je to zároveň jedna z priorit, která byla při několika příležitostech vyhlášena Parlamentem.
Dokladem toho je navrhovaný nárůst o 30 miliónů EUR pro provozní náklady agentury, což v předběžném návrhu rozpočtu představuje nárůst o 127 %.
Prostředky přidělené do kategorie 4 zcela jasně nedostačují k dosažení našich cílů a k plnění našich slibů coby globálního hráče, a zejména, jak už zde bylo řečeno, v operacích v Kosovu a Palestině.
Závěrem bych ráda prohlásila, že potvrzení účasti Evropské unie na EXPO Zaragoza 2008 - Voda a udržitelný rozvoj - bylo správné rozhodnutí a poskytuje EU příležitost přiblížit evropskou politiku evropským občanům, což je nezbytné.
(FI) Pane předsedající, pane komisaři, i já bych rád nejdříve poděkoval zpravodaji Kyösti Virrankoskimu za vynikající práci při přípravě rozpočtu.
Naslouchal všem zainteresovaným stranám a řádně také zvážil návrhy Výboru pro regionální rozvoj.
I zpravodaj pan Itälä odvedl velmi dobrou práci.
Je důležité, aby prostředky přidělené pro regionální rozvoj zůstaly na přiměřené úrovni.
Zároveň musíme zajistit, aby postupy uplatňování regionální politiky a správy došly zjednodušení a zprůhlednění v Unii i jednotlivých členských státech, aby tak všechny prostředky vyčleněné pro regionální rozvoj byly členskými státy využity efektivněji a moudřeji, a tím se snížily regionální rozdíly v uplatňování Lisabonské strategie.
Byrokracie je postrachem Evropské unie a narušuje rovněž provádění regionální politiky.
První rok programového období je téměř u konce a většina programů dosud nebyla schválena.
Jak konstatoval zpravodaj, jedná se o závažný problém.
Protože Komise a členské státy otálely, byly projekty spouštěny pomalu, a první rok programového období tak bude představovat problematickou mezeru.
Komise by měla bez prodlení schválit zbylé programy, aby finanční prostředky rezervované v rozpočtu mohly být efektivně a přínosně využity a aby se nové programy mohly řádně rozběhnout.
(MT) Děkuji vám, pane předsedající, a děkuji i vám, pane Virrankoski a pane Itälä.
Tímto rozpočtem Parlament zdvojnásobí rozpočet agentury Frontex na téměř 70 miliónů EUR.
Toto opatření hovoří samo za sebe, protože nyní je všem zcela jasné, jakou prioritu Parlament Frontexu přikládá.
Navýšení o 30 miliónů EUR směřovalo do provozního rozpočtu Frontexu, aby došlo k posílení jeho misí v oblastech, jež jsou nejhůře postiženy přílivem přistěhovalců.
Zároveň jsme, pane předsedající, umístili 30 % správního rozpočtu Frontexu do rezervy, protože chceme, aby agentura pracovala efektivněji.
K vyjmutí z rezervy dojde po splnění tří podmínek: za prvé, požadujeme, aby ředitel Frontexu byl s námi v pravidelném kontaktu, aby se posílil dohled Parlamentu nad touto agenturou.
Dále žádáme podrobné informace o programu práce Frontexu pro příští rok, a protože sám komisař Frattini, místopředseda Evropské komise, oznámil, že od příštího roku se mise Frontexu ve Středomoří přemění na trvalou, očekáváme, že agentuře bude nyní přiděleno mnohem více než dosud předpokládaných 10 miliónů EUR pro mise na námořních hranicích.
Za třetí, chceme aktuální realistický seznam zdrojů, plavidel, letadel a vrtulníků, které jsou členské státy připraveny dát k dispozici misím Frontexu.
Nestojíme o fiktivní seznam, jaký jsme měli letos, kdy členské státy údajně přislíbily poskytnout Frontexu kolem 21 letadel, 27 vrtulníků a 117 plavidel, ale když v praxi mělo dojít k uskutečnění misí, členské státy se bezostyšně neznaly k vlastním slibům.
Proto, než vyjmeme prostředky z rezervy očekáváme, že Frontex bude pracovat podle řádného a spolehlivého rozvrhu.
Děkuji vám.
(SV) Pane předsedající, zpravodajové, dámy a pánové, mnozí lidé se nyní podivují, proč Parlament usiluje o revizi dlouhodobého rozpočtu.
Skutečně nejsme schopni vypořádat se s novými potřebami, jako je Galileo, Evropský technologický institut, ETI, poslání Evropské unie v Kosovu a Palestině, a zároveň přitom učinit škrty v rozpočtu?
Problém je, že rozpočtový strop se týká celého rozpočtu, ale samozřejmě se týká i jednotlivých rozpočtových kategorií.
Abychom se například vyhnuli situaci, kdy financování Galilea způsobí škrty v ostatních výzkumných programech, požadujeme něco, co nazýváme menší revizí.
Ale mějte na paměti, že vše se děje v rámci celkových stropů.
Raději bychom snížili přebytky v rozpočtu zemědělství, což je důležité.
Co se týká Palestiny a nákladů na práci Evropské unie v Kosovu, chceme využít "nástroje pro flexibilitu".
V opačném případě bychom museli odebrat peníze z prostředků pro Afriku nebo Latinskou Ameriku, což by nebylo rozumné.
Zkostnatělý rozpočtový model Evropské unie je třeba změnit.
Ale aby bylo jasno, já nechci vystoupit mimo celkový rámec, chci jen, abychom dosáhli větší flexibility uvnitř tohoto rámce za účelem řešení nových potřeb.
Jak se jinak v budoucnu vypořádáme například s potřebami politiky pro energetiku a klima?
K tomu bych rád zmínil jen dvě otázky.
Za prvé, debata o Smlouvě dokládá důležitost navýšení zdrojů a vytvoření dlouhodobé perspektivy, co se týká úsilí Evropské unie v oblasti komunikace, dialogu a rozvoje demokracie.
Snažil jsem dosáhnout určitých úprav v oblasti kvót přidělovaných Rozpočtovým výborem v této oblasti.
Doufám, že nyní jsme za jedno v otázce agresivnějších investic.
Dále bych se rád zmínil o pilotním projektu, který jsem sám inicioval.
Týká se podpory rekonstrukcí kulturních a náboženských institucí a památníků v oblastech zasažených konflikty.
Návrh se týká zejména Balkánu, ale v dlouhodobém hledisku by mělo být možné využít zde získaných zkušeností i v jiných oblastech, kde se zničená muzea a zplundrované kostely a mešity mohou stát příčinou konfliktu, kterou EU může odstranit.
Takovými oblastmi by mohly být například Palestina, Afganistán, Irák a možná i Tibet.
Prosím poslance o porozumění a podporu v této otázce.
Děkuji vám.
(FI) Pane předsedající, především bych chtěl poděkovat zpravodajům, pánům Virrankoskimu a Itäläovi.
Oba pány znám a vím také, že jsou zastánci otevřenosti a transparentnosti a že usilují o vybudování struktury hospodářství Evropské unie na udržitelném základě, což je jedině záhodno.
Je správné držet výdaje na uzdě a uznat požadavky zdravého rozumu.
Rád bych v krátkosti obrátil pozornost na několik otázek, první z nich je výzkum a inovace.
I když vím, že tato záležitost je především v rukách členských států, i tak musí Evropská unie pamatovat na své závazky, například Lisabonskou strategii, a musí je plnit, abychom mohli směřovat peníze z rozpočtu do výzkumu a inovace, a tím vytvářet pro Evropu nové hodnoty.
Těší mne důraz kladený na Baltské moře.
Domnívám se, že se objevil zejména díky zpravodajům.
Je dobré si uvědomit, v jakém stavu se Baltské moře nachází, a tato dvojice pilotních projektů je dobrým začátkem.
Je pravda, že potřebujeme podstatně víc vstupů, ale i tak je to dobrý počinek.
Za třetí, při návrhu rozpočtu je třeba mít na paměti zásadu udržitelného rozvoje a hodnoty Evropské unie.
Tímto způsobem musíme například jednat, když posíláme peníze do třetích zemí, a my jsme zapojeni do řady různých projektů, například na projektu Palestinského autonomního území.
Musíme zajistit, že dochází k řádnému využívání prostředků a že nekončí v aktivitách, které jdou proti demokracii, lidským právům a svobodě projevu, tedy jinými slovy proti hodnotám Evropské unie.
Způsob využívání peněz a unijní hodnoty musí vždy kráčet ruku v ruce.
(RO) Na počátku letošního roku jsme plánovali vyjednat s Radou pragmatický a efektivní rozpočet, jehož výsledkem by bylo dosažení politik, které jsou v současné době pro Evropskou unii nezbytné.
Prostřednictvím pozměňovacích návrhů v Rozpočtovém výboru jsme uskutečnili výrazné škrty v programech, které polykaly peníze daňových poplatníků, aniž by vytvářely nějakou skutečnou hodnotu.
Škrty v zemědělství, které dosáhly výše 553 000 000 EUR, což představuje 77 % všech provedených škrtů, odhalují, že Rada má zjevně v plánu postupně zrušit tuto politiku, na níž závisí celá hospodářská struktura nových členských států.
Jsem ráda, že se nám v Rozpočtovém výboru podařilo vrátit výši prostředků určených pro zemědělství na původní úroveň.
Doufám také, že Evropská komise co nejdříve schválí operační programy a program pro rozvoj venkova.
Kromě těchto aspektů bych ráda zmínila význam rozpočtu pro politiku Evropské unie pro mládež.
V námi navrženém rozpočtu došlo k 9% nárůstu financí pro programy celoživotního vzdělávání, celkový objem tak dosahuje výše 900 000 000 EUR.
Právě tyto programy přispěly k šíření ideálu sjednocené Evropy více než cokoli jiného.
Pro 90% mladých lidí představuje Evropská unie možnost cestovat, studovat a pracovat kdekoli v Evropě.
Musíme pro tuto mládež udělat více.
Jedním z problémů, se kterými se potýkáme, je malý počet evropských stipendií, zejména co se týká programu Erasmus.
V současném rozpočtu se platby zvýšily o 100 000 000 EUR díky rozšíření Evropské unie o Rumunsko a Bulharsko.
Musíme však zajistit, aby se větší podíl těchto prostředků dostal ke studentům.
Erasmus by neměl být přídavkem k příjmu mladých studentů, ale naopak hlavní podporou studentů s nízkými finančními možnostmi.
V neposlední řadě bych Komisi ráda připomněla závazky, které na sebe vzala v červencovém trialogu, konkrétně závazek zajistit dostatečný počet pracovních míst pro nové členské státy.
V současné době pracuje jen velmi málo Rumunů a Bulharů v řídících pozicích a mnozí z nich naopak pracují na základě smluv na dobu určitou.
Dodatečné prostředky, které jsme poskytli Evropskému úřadu pro výběr personálu, by měly být co nejrychleji efektivně využity pro přijetí stálého personálu pro nové členské státy.
(BG) Pro zástupkyni Bulharska, jednoho z nejmladších členských států EU, je výzvou podílet se na přijímání rozpočtu pro rok 2008 jako plnoprávný člen.
Umožnila to politika rozšiřování Evropské unie, která byla také podpořena její rozpočtovou politikou.
Já zprávu podporuji a blahopřeji zpravodajům a koordinátorům k dohodě, jíž dosáhli ve vztahu k rozpočtu a jeho změnám.
Návrh rozpočtu pro rok 2008 ve své části týkající se udržitelného rozvoje umožňuje i nejnovějším členským státům dosáhnout cílů, které před ně postavilo členství v EU.
Operační programy v rámci strukturálních fondů zajišťují vysokou kvalitu a kvalifikovanost lidských zdrojů, konkurenceschopnost, zlepšování infrastruktury, posílení správní kapacity v dopravě, ochraně životního prostředí apod.
Naneštěstí dostupné zdroje nedosahují potřebné výše.
Ráda bych vyjádřila také svou podporu strategickému navýšení plateb do strukturálních fondů, Sociálního fondu a Fondu soudržnosti, protože umožní rozšíření operačních programů a jejich možností.
Podporuji i třicetiprocentní rezervu pro položku administrativních výdajů, protože podle mého názoru tak lze dosáhnout efektivnějšího využití prostředků a kontroly nad výdaji.
Návrh rozpočtu pro rok 2008 věnuje pozornost i novým regionům Evropské unie.
V oblasti Černého moře jsou to Bulharsko a Rumunsko, které se zároveň staly hranicemi EU.
Politika EU i národních vlád usiluje o přeměnu tohoto regionu v oblast bezpečí, stability a dobrých sousedských vztahů.
Region potřebuje zlepšit infrastrukturu, více investic a adekvátní opatření k ochraně životního prostředí kvůli vysoké industrializaci a přeměně oblasti v přepravní zónu pro energetické suroviny.
Evropská unie by svou politikou a financováním měla zajistit bezpečnost životního prostředí a zároveň stabilitu a bezpečí dodávek energie pro Evropu.
Monitorování Černého moře a rámcový program rozvoje Černého moře představují pilotní projekt, který jak věřím získá podporu Evropského parlamentu, je to správný krok směrem k vhodnému rozvoji Černomoří a směrem k integraci občanů černomořské oblasti do členské politiky EU.
(LT) Ráda bych hovořila o vlivu rozpočtu EU na blahobyt běžných občanů Evropy, z nichž někteří dnes sledují naše rozpravy.
Velmi často slyšíme, že Evropská unie se musí rozvinout do nejkonkurenčnějšího hospodářství na světě a rozpočet k tomu může pomoci.
Měl by být však propracovaný, aby byl účinnější, a měl by podpořit vědecký výzkum a inovaci.
Ve skutečnosti se bohužel zdá, že Evropská komise ani nemá definici toho, co představuje vědecký výzkum.
Různé projekty mají stanovené rozdílné výdaje podle programu výzkumu a inovace.
Neustále hovoříme o Evropě a jejím vlivu ve světě.
Silná, 27členná, nově rozšířená Evropská unie je schopna udělat změny světového rozsahu.
Rozpočet poskytuje významný objem peněz na pomoc třetím zemím.
Podle šetření, které vykonal Účetní dvůr, jsou však finanční prostředky často použity neúčinně.
Důvodem toho je, že většinu zemí, kterým poskytujeme svou pomoc, řídí nedemokratické režimy.
Lidská práva jsou porušována a projekty na pomoc pomáhají hrstce lidí spíše zbohatnout, než zvýšit blahobyt běžných lidí.
Proto bych vás ráda vyzvala, dámy a pánové, abychom zabezpečili dodržování podmínek definovaných v našich dokumentech, zejména aby programy na pomoc byly přidělovány v souladu s podporou demokracie a lidských práv.
(DE) Vážený pane předsedající, paní komisařko, dámy a pánové, v první řadě děkuji celému rozpočtovému týmu za jejich dobrou práci.
Dovolte mi, prosím, několik poznámek z pohledu Výboru pro regionální rozvoj.
Komise ve svých odhadech hodnotila potřebu finančních prostředků v souladu s prahovými hodnotami interinstitucionální dohody a podmínkami finančního výhledu a brala v úvahu pravděpodobné žádosti na současné období.
Proto se závazky v rámci strukturálních fondů na rok 2008 logicky zvýšily o 0,9 % a platby o 3,2 %, zatímco peníze na fond soudržnosti se zvýšily o 14,4 % na závazky a 36 % na platby.
Protože Komise je ve skutečnosti jediná instituce, která má neomezený přístup k požadovaným informacím v souvislosti s celkovými finančními požadavky, náš výbor se řídil návrhem Komise a rovněž jednomyslně a ihned odstranil neodůvodněné pozměňující a doplňující návrhy předložené Radou v jejím návrhu rozpočtu.
Kromě našich pozměňujících a doplňujících návrhů jsme rovněž zjednodušili administrativu a účinně využili finanční prostředky, zejména v souvislosti s lisabonskými a göteborskými cíli.
Zaměřili jsme se na jedinečné postavení malých a středních podniků a tradiční malé obchodní činnosti, jako je výzkum a vývoj.
Považovali jsme za zvlášť důležité připomenout iniciativy JEREMIE a JESSICA, připomenout alespoň dva klíčové body v regionální politice.
Podporujeme rovněž Komisi v řešení budoucích demografických výzev v Evropě, hlavně toho, že v některých regionech a dokonce ve všech členských státech je stárnutí populace hlavním problémem, vzhledem ke snížení porodnosti.
Musíme propagovat hodnoty rodiny, například tím, že pomůžeme mladým ženám vyvážit rodinné a kariérní povinnosti.
Je to politika zaměřená na budoucnost, která se rovněž musí objevit v hlavních oblastech regionální politiky.
(NL) Vážený pane předsedající, Evropa založená na solidaritě je to, o co se snažíme.
Rozpočet na rok 2008 obsahuje některé nové prvky, které to blíže ukazují.
Je však potřeba i modernější rozpočet: takový, který je v souladu se znalostním hospodářstvím a je založený na solidaritě.
Na základě podnětu socialistické skupiny v Evropském parlamentu bude poskytnuta větší finanční pomoc pro Palestinu a Kosovo.
Je to nevyhnutelné, ale složité.
I v jiných sporných bodech musí Evropa projevit solidaritu.
Je potřeba podpořit Globální zdravotní fond a mou iniciativu na posílení sexuálního a reprodukčního zdraví a práv v chudých zemích, například snížení mateřské úmrtnosti a právo na potrat.
Podporuje to emancipaci žen a tím napomáhá rozvoji chudých zemí.
Solidarita je rovněž důležitá, když jde o reorganizaci rozpočtu EU.
Nejlepším způsobem je samozřejmě snížení dotací na zemědělství, což je nyní, když jsou vysoké ceny, velmi reálné.
Evropa musí investovat do nové technologie a program Galileo ukázal, že je zde prostor na další rozpočet.
Můžeme existovat s nižšími dotacemi na zemědělství, zatímco program Galileo podporuje zvýšení zaměstnanosti a inovace.
(SV) Děkuji vám, pane předsedající.
Přijetí rozpočtu je každý rok jednou z nejdůležitějších úloh, kterou máme my, poslanci.
Je to jedna z několika možností, kdy musíme vyslat velmi jasný, hromadný vzkaz o tom, jakou EU chceme vidět my v Parlamentu.
Obecně si myslím, že je dobré, že stále více mých kolegů poslanců, zdá se, chápe význam zadržování finančních zdrojů EU, ale ještě stále máme před sebou mnoho práce.
Myslím si, že pro nás je důležité stanovit správné priority v rozpočtu, ale práce na monitorování peněz a jejich využití je stejně důležitá jako sestavení rozpočtu na správné účely.
Pokud to děláme dnes, myslím si, že bohužel v mnoha oblastech vidíme, že některé naše peníze dělají skoro více zla než užitku.
Kromě toho, instituce musí vyvinout účetní systém EU, aby bylo jednodušší pochopit a monitorovat peníze, abychom mohli vidět dopředu i zpětně, jak jsou ve skutečnosti čerpány.
Je to otázka transparentnosti.
Osobně doufám, že rozpočet na rok 2008 označí jasněji EU, která stanovuje priority, EU, která se zaměřuje na klíčové úlohy - vytvořit volný pohyb zboží, služeb, osob a kapitálu.
Letošní návrh rozpočtu bohužel není v tomto ohledu zdaleka uspokojivý.
Dovolte mi, abych uvedl jen několik stručných příkladů: finanční podpora na chov bource morušového, včelařství, pěstování bavlny, energetické plodiny, fíky, konopí, ořechy, olivové háje, pěstování rýže a tabák.
Vývozní dotace na obilniny, cukr a produkty z vinařského odvětví.
Dohromady tyto rozpočtové položky představují více než 1 858 436 000 EUR.
Kromě skutečnosti, že tyto rozpočtové položky jsou podle mně neuvěřitelným plýtváním peněz evropských daňových poplatníků, tyto peníze nadělají více zla než užitku.
Ovlivňují lidi mimo Unii.
Myslím si, že jedním z nejdůležitějších příkladů je pomoc EU při vývozu v zemědělství, kde EU dotuje své vlastní zemědělské odvětví, a tak provádí dumping na zboží a ceny na trhu chudých zemí.
Ruší tak přirozené konkurenční výhody chudých zemí a je vážnou překážkou na jejich cestě k prosperitě.
Musíme něco v tomto směru udělat, ne v roce 2013, ale příští rok.
Děkuji vám.
(EL) Vážený pane předsedající, v první řadě mi dovolte poblahopřát předsedovi Výboru pro rozpočet, zpravodaji a stínovým zpravodajům, kteří představili dnes v Parlamentu tento rozpočet s jasnými politickými cíli a dobře definovaným stropem 0,98 % HDP.
Dovolte mi zdůraznit jen dva body, které jsou důležité jak pro tento Parlament, tak i pro všechny země.
Evropský parlament zdůrazňuje v odstavci 24 tohoto usnesení potřebu Komise co nejdříve schválit vnitrostátní operační plány Evropského zemědělského fondu pro rozvoj venkova a strukturální fondy.
Správné časování je zvlášť důležité, hlavně po nedávných rozsáhlých přírodních katastrofách v zemích jižní Evropy, zejména v Řecku, kde musí být rychle poskytnuty prostředky na odstranění škod.
Můj druhý bod je o nedávné krizi v cenách obilnin, která způsobila rozvrat na trhu obilnin a narušila příjmy v zemědělství.
Vedlo to ke zjevnému šetření prostředků v rozpočtu Společenství.
Dovolte mi však zdůraznit, že tyto úspory by neměly být za žádných okolností zpřístupněny pro další politiky. Musí zůstat v rámci společné zemědělské politiky a musí být využity například na řešení krizí v zemědělském odvětví.
předseda Rozpočtového výboru. - (DE) Vážený pane předsedající, paní komisařko, dámy a pánové, Rozpočtový výbor doporučuje pro první čtení v Parlamentu rozpočet na rok 2008 ve výši 129,6 miliard EUR na závazky a 124,2 miliard EUR na platby za přísného dodržování všech našich dohod a závazků z víceletých programů a finančního výhledu. Mohu dodat, že je to mnohem nižší než strop, na kterém jsme se dohodli v tomto víceletém plánu v duchu rozpočtové disciplíny, a stejně tak v souvislosti s nabídkou Rady vyřešit aktuální záležitosti, jako jsou program Galileo a financování udržitelnosti zahraniční a bezpečnostní politiky.
Chtěl bych vyjádřit své upřímné díky zpravodajům, panu Itälämu a panu Virrankoskimu, kteří spolu s koordinátory a personálem odvedli výbornou práci v přípravě na první čtení.
Nejprve rozpočet Parlamentu.
Mezi hlasováním Rozpočtového výboru a hlasováním na zasedání Parlamentu probíhal smírčí proces na základě konzultace s předsednictvem Parlamentu a za úzkého zapojení administrativy.
V rámci tohoto procesu jsme byli schopni citlivě a uspokojivě vyřešit několik protichůdných postojů.
Chtěl bych však v tomto bodě dodat, že předsednictvo a administrativa musí být ochotny čelit otázkám a kritice ze strany Rozpočtového výboru, protože to je součástí naší úlohy.
Část sporu, který probíráme každý rok, bylo možno vyřešit určením lhůty od dvou do tří týdnů mezi představením administrativního návrhu rozpočtu Parlamentu a rozhodnutím předsednictva, aby bylo možno blíže vyslechnout skupiny spíše na začátku procesu, než na konci.
Paní komisařko, ve vašem dopise ze 17. října jste znovu naplánovala plnění rozpočtu na konec září.
Ukázala jste, kde to funguje dobře a kde jsou problémy, kde byly některé programy možná realizovány příliš pozdě a kde samotná Komise uplatňovala příliš mnoho mikromanagementu v souvislosti s dalšími otázkami pro členské státy.
Celkově však zpráva ukázala, že od květnové zprávy se realizace zlepšila.
Pokud chce nyní Komise zůstat důvěryhodná, nemůže dále reklamovat pozdější realizaci nebo jiné obtíže v roce 2008, aby ospravedlnila nedoplatky v platbách nebo závazcích při realizaci rozpočtu na rok 2008.
Dnes můžeme říci, že dohodou mezi institucemi o agenturách, které bylo dosaženo v období od německého až po portugalské předsednictví, a díky výjimečné práci naší stálé zpravodajky Jutty Haugové byl rozvoj agentur jednoznačně znovu obnoven tak, aby v budoucnosti nebyly založeny žádné agentury bez odpovídající analýzy nákladů a výnosů a bez objasnění, zda mají přidanou hodnotu.
Proto to musí být zahrnuto do pravidel chování pro výkonné agentury, které jsou právě schvalovány.
Paní komisařko, v tomto bodě musím rovněž říci, že tento rok jsme velmi opatrně projednávali rozpočet na administrativu Komise, ale nemusí to být takto každý rok.
V našem programu bude nadále hodnocení pracovních míst personálu, prověrky, rozvoj, které musí být vykonávány opatrně, bez zveličování, ale zároveň transparentně.
Pane předsedající, ve věci programu Galileo jsme zaujali velmi jasné stanovisko.
Způsob, jakým jsme dnes ráno hovořili o reformní smlouvě a jak silně jsme ji podpořili, bude v budoucnosti nazýván metoda Společenství.
Pokud se členské státy domnívají, že se mohou spolehnout na kombinované financování nebo na financování mimo rozpočet Společenství, pak je to vzhledem k tomuto vývoji v Evropě prostě absurdní a nedává to smysl.
Ve svém druhém bodě bych rád hovořil o financování společné zahraniční a bezpečnostní politiky.
Společná zahraniční a bezpečnostní politika by bez Parlamentu byla už v konkurzu, protože podle rozhodnutí hlav států nebo vlád bychom museli v prosinci 2005 zálohovat přibližně 90 milionů EUR.
Když nyní slyším, že bychom měli jít daleko nad rámec toho, co nám Rada a Komise navrhla, včetně Palestiny a Kosova, tak jsme připraveni najít východisko.
Samozřejmě budeme muset hovořit o nástroji flexibility na základě hlasování.
Rovněž se to týká dalšího uznání zájmů Parlamentu, který jednoznačně a správně vyžaduje výbor pro rozvoj.
Předsednictví si musí uvědomit, že s výjimkou programu Galileo a společné zahraniční a bezpečnostní politiky může Parlament o všem rozhodnout sám.
Proto naléhavě doporučuji: Rada musí získat dostatečný mandát, abychom mohli dát programu Galileo a zahraniční a bezpečnostní politice pevné základy, doufejme, že ne jen na rok 2008.
Pokud toho nedosáhneme, musíme dále jednat při provádění rozpočtu v roce 2008.
Dveře jsou otevřené pro všechna jednání, ale očekáváme jasný signál z Rady, že přijímá opatření v souvislosti s těmito dvěma klíčovými otázkami.
V každém případě, z hlediska tohoto Parlamentu bude existovat rozpočet na rok 2008.
(Potlesk)
Rozprava je ukončena.
Hlasování se uskuteční ve čtvrtek 25. října 2007.
Písemná prohlášení (článek 142)
písemně. - Musíme ukázat evropským daňovým poplatníkům, že rozpočet EU efektivně vyžívá finanční prostředky a představuje správné finanční hospodaření.
Přetrvávající každoměsíční dojíždění Evropského parlamentu do Štrasburku je s uvedeným cílem v absolutním rozporu. Protiřečí rovněž naší snaze o řešení otázek změny klimatu.
I když vítám připomínky ve zprávě pana Itäläho o ekologičtějším využití dopravy, sotva řeší rozsah problému.
Musíme bezodkladně jednat a být průkopníky, kteří jdou skutečným příkladem.
Co se týče zprávy pana Virrankoskiho, jsem zklamaná výší financování programů snižování chudoby v nejchudších regionech, včetně Asie.
Pokud má být EU důvěryhodná jako globální velmoc, musí dát své peníze tam, kde je to potřebné.
Přestože vítám podporu pro Palestinu a Afghánistán, v případě Afghánistánu je v rámci strategie EU potřebná větší spolupráce se sousedními zeměmi Indií a Pákistánem, abychom dosáhli dlouhodobého úspěchu.
Kromě toho mě mrzí navrhované snížení financování SZBP, zejména v Kosovu.
Tato politika by neměla být opožděná nebo nedostatečně financovaná.
Na závěr podporuji důraz lisabonské agendy na vytváření pracovních míst a zvyšování odbornosti.
Tyto iniciativy skutečně přinesou přidanou hodnotu z EU k lidem, které zastupuji v regionu West Midlands.
(Jednání bylo dočasně přerušeno)
Složení Parlamentu: viz zápis
Doba vyhrazená pro otázky (otázky na Komisi)
Dalším bodem programu je doba vyhrazená pro otázky (B6-0318/07).
Myslím si, že někteří kolegové jsou si vědomi, že dnes jsme chtěli vyzkoušet malý experiment, aby doba vyhrazená pro otázky byla trochu přátelštější a interaktivnější.
Proto bych chtěla vyzvat všechny poslance Parlamentu, aby se přesadili do první řady, abychom si byli s Komisí trochu bližší.
Prosím přejděte raději ze zadních sedadel do předních.
Vidím, že někteří se ještě stále stydíte.
Pojďte, tento pokus by měl být zábavný!
Následující otázky jsou určené pro Komisi.
První část
Věc: Únos dětí
Vzhledem k množství případů únosů a zmizení dětí, jaká opatření navrhuje Komise na koordinování prostředků členských států určených na předcházení a potrestání těchto činů v rámci Evropské unie?
místopředseda Komise. - Komise plně souhlasí s významem boje proti zmizením a únosům nezletilých.
Jak všichni dobře víte, zlepšení práv dětí je jedna z mých osobních priorit.
První krok Evropské komise v této souvislosti byla v roce 2001 podpora evropské sítě organizací, Evropské federace pro pohřešované a pohlavně zneužívané děti, která se nyní jmenuje Missing Children Europe (Pohřešované děti Evropy).
K dnešnímu dni máme 21 organizací v 15 členských státech.
S finanční podporou programu Společenství, programu Daphne, bylo potom od roku 2001 do 2005 vytvořeno nebo vylepšeno několik center s pomocí organizace Child Focus.
Několik členských států zřídilo v průběhu posledních 10 let nouzové telefonní linky s cílem urychlit hledání a podporu rodin pohřešovaných dětí.
Případy zmizení a únosů dětí se mohou rychle stát, a i se stávají, přeshraničním jevem.
Proto navrhujeme zřídit jednotné telefonní číslo pro naléhavé hovory o zmizelých dětech.
Za tímto účelem bude do praxe uvedeno rozhodnutí z 15. února 2007 o vyhrazení vnitrostátního číselného rozsahu začínajícího číslem 116 pro harmonizovaná čísla na harmonizované služby sociální povahy.
Je to důležité rozhodnutí každého členského státu, zejména co se týče čísla 116000 pro nouzové linky na oznamování pohřešovaných dětí.
Víte, že zavedení služeb v souvislosti s číslem 116 je odpovědností členských států.
Bohužel, musím tu připomenout, že tři členské státy ještě nereagovaly.
17 členských států přijalo právní opatření.
Byly zveřejněny výzvy na provoz nouzových čísel v 12 členských státech a dosud jen 4 členské státy vybraly poskytovatele služby: Belgie, Dánsko, Řecko a Portugalsko.
Takže nejsem vůbec spokojen se současným stavem uplatňování rozhodnutí z února 2007.
Kromě těchto nouzových telefonních čísel je potřebný mechanismus pomoci při hledání pohřešovaných dětí.
Existuje již několik systémů a mohou být inspirací pro celoevropská opatření.
Znáte americký systém "Amber Alert", francouzský "Alerte enlèvement" a řecký "Amber Alert Hellas" systém, které se již uplatňují.
Podporujeme členské státy, aby zavedly podobné vnitrostátní mechanismy.
Pokud všechny státy přijmou takové mechanismy a zavedou programy propojení, vyřešení přeshraničních případů bude možné a jednodušší.
Za tímto účelem jsme navrhli opatření, která charakterizují naši představu o celoevropském mechanismu včasného varování o dětech.
O této otázce se diskutovalo poprvé na neformální Radě pro spravedlnost a vnitřní věci 1. října 2007.
Na závěr podporujeme vytvoření mezinárodní databáze obrázků zneužívání dětí, které budou novým nástrojem na pomoc při určení obětí a pachatelů.
Studie proveditelnosti a fáze realizace jsou finančně podpořeny z programu AGIS a od září 2005 je tato databáze, kterou využívá Interpol, financována hlavně vládami států G8 a soukromými společnostmi.
Dosud tato databáze umožnila najít a zatknout několik pachatelů v Evropě a mimo Evropu, naposledy velmi známého pedofila v Thajsku, a zachránit oběti.
- (ES) Vážená paní předsedající, děkuji vám, že jste nám umožnila setkat se osobně s panem komisařem, kterému jsem již mnohokrát kladl otázky v podobných souvislostech.
Otázka pohřešovaných dětí je znepokojující.
Jen na Kanárských ostrovech, odkud pocházím, například v posledních letech zmizely beze stopy tři děti, což znamená, že se neobjevily ani v pedofilních sítích.
Zmizely beze stopy, což nás vede k zamyšlení se nad tím, zda tyto děti nejsou využívány k určitým účelům, jako například obchodu s orgány, a zda v rámci Evropské unie nepůsobí mafiánské organizace s možnými mezinárodními propojeními.
Myslím si, že tato záležitost vyžaduje iniciativu, která je trochu ambicióznější než ty, které Komise uskutečnila dosud.
Vím, že komisař byl vždy ambiciózní, ale zároveň ho vyzývám, aby byl ambiciózní i v této oblasti, neboť je to smutná záležitost pro rodiče a všeobecně pro společnost, protože děti jsou tím nejcennějším, co máme.
místopředseda Komise. - (IT) Vážený pane předsedo, pane Medino, plně souhlasím s vašimi přáními a mohu vám říci, že jsem velmi nespokojen, když vidím, že i když jsme přijali opatření, členské státy je neuplatňují.
Konkrétně myšlenka jednotného telefonního čísla v Evropě pro naléhavé hovory měla být realizována ve všech členských státech do konce září.
Nyní je konec října a jen čtyři členské státy mají fungující systém. Ostatních 17 států přijalo určité kroky, ale ještě stále zaostávají za ostatními.
Další návrh, který chceme předložit, se týká užší spolupráce při monitorování toho, co je běžně označováno jako "sexuální turistika".
Mnozí evropští občané bohužel zřejmě cestují jako turisté do jiných částí světa, aby páchali hrozné pedofilní činy. V této oblasti souhlasím s tím, že musíme zintenzivnit mezinárodní spolupráci.
Souhlasím s vámi, naneštěstí o tom máme důkazy, že pohřešované děti jsou často zneužívány v obchodování s orgány.
Netýká se to bohužel jen mého regionu, ale i jiných regionů velmi blízkých Evropské unii, jako například země Balkánu, východní Evropy a Černého moře.
Obchodování s orgány je, naneštěstí realita, nemluvě o odhalení obchodování s orgány dospělých a dětí z dálného východu a jihovýchodní Asie.
I když je to zjevně oblast, kterou dosud vnitrostátní vlády nechtěly odevzdat EU, brzy bude zřejmě řešena účinněji Evropskou unií částečně jako důsledek přijetí dohody o nové institucionální smlouvě.
(EL) Vážená paní předsedající, smím se zeptat pana komisaře, zda je jisté, že se ve všech členských státech přiznává narození dětí?
Zaznamenává se počet dětí, které překročí hranice EU tak, aby bylo možno oznámit jejich případné zmizení nebo použití jejich orgánů?
místopředseda Komise. - (FR) Ano, máte pravdu.
Odhalili jsme případy neregistrovaných dětí na hraničních přechodech, a proto přikládám velký význam identifikaci.
Identifikace znamená pomoci zemím původu, ať již v rámci EU - ovšem myslím si, že to není tento případ - nebo hlavně v sousedních a partnerských zemích, kde někdy chybí kontrola související s registry, a proto pro mne znamenají děti, které ještě vůbec nejsou zaevidované, důvod ke zvláštním obavám.
Právě proto jsme se rozhodli pomoci strategickým projektům, aby pomohly a posílily vedení evidence v partnerských a sousedních zemích, částečně z evropských programů financování.
(DE) Vážená paní předsedající, pane komisaři, ve vašich příkladech jste zvláště připomněli, že čtyři členské státy zřídily nouzové telefonní linky.
Jsou tu i jiné záležitosti, pamatuji si nedávnou situaci s tsunami, kdy ti, kteří přišli do této oblasti například uspokojit své pedofilní sklony, byli chráněni ochranou údajů a jejich příbuzní nevěděli, kdo byl skutečně postižen.
Není načase, abychom přestali být tajnůstkářští a začali jmenovat tyto členské státy?
"Jmenovat a vystavovat na hanbu" by byla vhodná metoda, jak podnítit tyto členské státy, aby dělaly, co mají, a aby nakonec ukázaly lepší přístup.
místopředseda Komise. - Už jsem řekl, že vůbec nejsem spokojen s úrovní realizace a že dosud toto rozhodnutí uplatnily jen čtyři členské státy.
Toto rozhodnutí musí být uvedeno do praxe ve všech členských státech.
Skutečnost, že zatím jen čtyři členské státy uplatňují jednomyslně přijaté rozhodnutí z února 2007, ukazuje, že musíme udělat mnohem více.
Co se týče správné rovnováhy mezi ochranou důvěrnosti údajů nebo ochranou osobních údajů a bojem proti pedofilii, když mluvíme o pedofilech, zločinech a zneužívání dětí, z mého osobního hlediska jsem na straně obětí, dětí, nikoli na straně zločinců.
Takže za předpokladu, že budou uznány všechny záruky, měli bychom v první řadě podpořit oběti a rodiče, nikoli podezřelé zločince.
Mohla bych asi připomenout poslancům, co jsem řekla na začátku doby vyhrazené pro otázky.
Zkoušíme experiment, v rámci kterého bych pozvala všechny poslance do předních sedadel Parlamentu, aby byla doba vyhrazená pro otázky trochu intimnější a přátelštější a možná více věnovaná výměně názorů.
I když byste tedy normálně měli sedět vzadu, zvu vás na přední sedadla.
Další otázka se týká tropického viru chikungunya v Evropě.
Nevím, zda jsem to vyslovila správně.
Věc: Tropický virus Chikungunya v Evropě
Italské orgány, prostřednictvím evropského systému rychlého varování, informovaly ostatní členské státy EU o epidemii tropické horečky způsobené virem Chikungunya v provincii Emilia Romagna.
Evropské středisko pro prevenci a kontrolu nemocí varuje, že klimatické podmínky jsou příznivé pro přetrvávající výskyt tohoto vektoru v následujících měsících zejména v zemích Středozemního moře a že je vysoké riziko rozšíření tohoto viru do ostatních evropských zemí, v nichž jsou příznivé klimatické podmínky pro jeho přežití.
Připravuje Komise v tomto období výrazné změny klimatu a vysoké úrovně mobility scénář postupu při možné rozsáhlé epidemii tropické horečky?
člen Komise. - Ve skutečnosti jsem měl určité problémy s vyslovením této otázky.
Doufal jsem, že epidemie bude odstraněna, aniž bych o ní musel hovořit, ale naneštěstí stále trvá, takže musíme o této otázce diskutovat.
Zaprvé jsem měl včera při jednominutových vystoupeních příležitost vyslechnout si vystoupení váženého pana poslance týkající se této otázky a mám tytéž obavy jako on.
Dalo by se říci, že máme poměrně nízký počet napadení infekcí, například přibližně 250 případů v Itálii ve srovnání s více než 150 000 případy na ostrově Réunion před několika lety.
Obáváme se však dalšího vývoje.
Naše obavy zvyšuje skutečnost, že v současnosti se tropická nákaza šíří v Evropě spolu se změnou klimatu, která samozřejmě přispívá k množení a přežívání vektoru, a to společně se zvýšenou mobilitou, jež umožňuje přenos viru prostřednictvím pohybu lidí, kteří přicházejí z tropických oblastí.
Bylo důležité, abychom přijali okamžitá opatření.
Italské orgány reagovaly od začátku správně, rychle a účinně, takže v současnosti je možno říci, že situace je mnohem lepší, i když se stále vyskytují případy infekce.
První krok, který Komise učinila, spočíval v přijetí různých opatření, přičemž využívala existující nástroje, nebo přizpůsobovala tyto nástroje vzniklé situaci.
Nejdříve jsme se ubezpečili, že jsme nabídli technickou pomoc prostřednictvím Evropského střediska pro prevenci a kontrolu nemocí a znovu jsme dokázali správnost volby Evropské unie při založení tohoto centra.
Potom jsme museli čelit této nové hrozbě a nové výzvě.
Upravili jsme své právní předpisy a zahrnuli vektorem přenášené nákazy do seznamu nákaz, kterým je potřeba se věnovat prioritně.
Zároveň jsme požádali členské státy, a to je jejich právní povinnost, aby informovaly Komisi a ostatní členské státy prostřednictvím systému rychlého varování.
Je velmi důležité, abychom byli schopni odhalit případy nákazy co nejdříve s cílem zabránit jejímu šíření.
Evropské středisko pro prevenci a kontrolu nemocí (ECDC) sestavilo, kromě vymezení případů, i standardní provozní postupy a pravidelně je aktualizuje.
Důležitým krokem byla aktualizace a posílení laboratorních kapacit s cílem odhalit a identifikovat virus Chikungunya.
Učinili jsme tak prostřednictvím Evropské sítě pro diagnostiku "zavlečených" virových nemocí, která je financována v rámci programu veřejného zdraví.
V rámci téhož programu financujeme společné aktivity s členskými státy, abychom dále posílili připravenost na nouzové situace, v nichž je ohroženo veřejné zdraví.
Na plenárním zasedání jsme měli příležitost prodiskutovat sdělení a akční plán všeobecné připravenosti přijatý v roce 2005.
Systém je zaveden, využívá se a můžeme ho uplatnit, ale samozřejmě ho upravíme a přizpůsobíme, abychom byly schopni čelit i této formě ohrožení zdraví.
Informovanost veřejnosti je velmi důležitá a dosahujeme jí rovněž prostřednictvím centra ECDC v případě zasažených oblastí i v případě cestujících.
Dokumenty s technickými pokyny o rychlém odhalování případů horečky Chikungunya se využívají jako základní kámen pro účinný epidemiologický dohled.
Kromě toho centrum ECDC sestavilo rozsáhlý balíček dokumentů s technickými pokyny: informace pro pracovníky zdravotní péče, definice případů nákazy horečkou Chikungunya a postupový diagram pro identifikaci případů.
Tyto pokyny jsou dostupné a v současnosti je využívají příslušné orgány s cílem zjednodušit rozhodovací postupy na vnitrostátní úrovni.
Ve spolupráci s příslušnými vnitrostátními orgány se okamžitě zabýváme i otázkou bezpečnosti krve, která je rovněž důležitým faktorem.
Pokud bude tato situace nadále pokračovat, moje útvary jsou připraveny přijmout pravidlo o vyloučení z dárcovství krve i v případě této choroby.
Výzkum možností řešení mnoha situací souvisejících s vektorem přenášenými nákazami bude financován v rámci nového veřejného programu a jiných nástrojů. Kromě toho potřebujeme přezkoumat problematiku samotného hmyzu a samozřejmě problematiku globální změny prostřednictvím projektů jako Eden, který se týká vznikajících chorob v měnícím se evropském prostředí.
Uvedené situace názorně dokazují okamžitý vliv změny klimatu na zdraví.
Zároveň bych měl uvést, že máme těžkosti se zdravím zvířat, které vznikly v důsledku změny klimatu.
V příštím roce plánuje Evropská komise přijmout sdělení, týkající se změny klimatu.
(SK) Děkuji, pane komisaři, za kvalifikovanou odpověď a italským úřadům blahopřeji k exaktnímu postupu.
Na celém případu se mi zdá trochu divné, že přece jen proti viru Chikungunya neexistuje ještě očkovací látka, a to přesto, že podle některých údajů bylo v Africe nakaženo až přibližně milion lidí.
Rozumím tomu možná v případě ptačí chřipky, protože tam ještě nemáme izolovaný virus, který by se přenášel z člověka na člověka. Nemůžeme tedy vyvíjet očkovací látku.
Ale v tomto případě zřejmě jde o virus, který je možné identifikovat sérologickými a jinými metodami, a proti kterému bychom možná v současném stavu uměli vytvořit sérum nebo očkovací látku.
Pokud by se virus rozšířil, sérum by bylo účinným lékem proti viru Chikungunya, resp. možná dokonce proti horší infekci, a tou je horečka dengue.
člen Komise. - Nejdříve bych rád uvedl, že odkaz na horečku dengue je rovněž důležitý, protože stejný hmyz by mohl přenášet i chorobu dengue na čerstvé maso. Rovněž se nás tedy týká.
Z tohoto důvodu připravujeme zprávu, která bude zaměřená na nákazy přenášené hmyzem, protože změna klimatu usnadňuje jejich šíření, jak jsem se vyjádřil již dříve. Ale protože máme mírné zimy, bude zaměřená i na přežívání hmyzu, který později přenáší nákazu.
Máte pravdu - je škoda, že neexistují očkovací látky.
Ve skutečnosti probíhá výzkum, ale v tomto stadiu musím říci, že jsme poměrně daleko od dosažení výsledků.
Tuto otázku samozřejmě nastolíme před Světovou zdravotnickou organizací a prostřednictvím našich různých nástrojů a politik se pokusíme podpořit rozvoj těchto očkovacích látek.
Mohu-li, rád bych vyjádřil své stanovisko, které předkládám členským státům od první diskuse o ptačí chřipce: nejenže máme povinnost projevit solidaritu rozvojovým zemím, třetím zemím v rámci pomoci při řešení stavu ohrožení zdraví, ale je to i způsob sebeobrany a musíme si uvědomit, že se v našem útulném prostoru Evropské unie nemůžeme považovat za imunní a chráněné.
My totiž chráněni nejsme!
Je proto velmi důležité přistupovat k ohrožení zdraví v celém světě rovněž jako k ohrožení Evropské unie a udělat z tohoto přístupu jednu z našich priorit.
Strategie zdraví, kterou jsme dnes v Komisi přijali, bude odeslaná Parlamentu, abyste o ní i vy diskutovali.
Strategie zahrnuje velmi důležitý globální aspekt zdravotních politik Evropské unie a věřím, že pomocí tohoto nového přístupu můžeme změnit a napravit situaci.
Věc: Humanitární katastrofa v Iráku
Uzavřením syrské hranice byly tisíce iráckých utečenců, včetně velmi velkých rodin, tedy velkého počtu dětí, zbaveni jediné zbývající možnosti úniku.
Kromě etnických čistek, často podporovaných aktivní účastí iráckých orgánů, máme v současnosti vážnou epidemii cholery, která přímo souvisí s velmi nepříznivými zdravotními podmínkami ve velké části země.
Reakce Komise na humanitární krizi v Iráku byla úplně bezvýznamná a je v přímém rozporu s evropskými hodnotami.
Jakým způsobem plánuje Komise podpořit irácké obyvatelstvo, které utíká na území Iráku nebo z Iráku?
Jakým způsobem plánuje Komise podpořit země v první linii jako Jordánsko, které musí nerovnoměrně snášet důsledky této situace?
členka Komise. - Komise si v plné míře uvědomuje rozsah humanitárních potřeb na území Iráku a v sousedních zemích.
Reakce Komise na tuto krizi je dvojí.
Zaprvé, s cílem podpořit utečence z Iráku a sousedních zemí a s cílem řešit jejich nejnaléhavější potřeby Komise okamžitě reagovala finančním rozhodnutím na sumu ve výši 6,2 milionů EUR v rámci humanitární pomoci, přijatým v květnu 2007.
Tato pomoc dosáhne do konce roku 2007 výše 7 milionů EUR.
Komise se rozhodla s vládami Sýrie a Jordánska, které nesou největší zátěž utečenecké krize, rozvinout programy pomoci.
Tyto vlády jasně naznačily, že nesouhlasí s programy vnější humanitární pomoci, které uskutečňují různé mezinárodní organizace a MVO.
Očekávají, že mezinárodní společenství podpoří jejich vnitrostátní systémy zejména v oblasti vzdělávání a zdraví, neboť tyto systémy rovněž pomáhají iráckým utečencům.
Následně Komise stanovila projekty rychlého vlivu v celkové výši 37,7 milionů EUR, o nichž v současnosti jedná s členskými státy.
Okamžitá reakce Komise na nejnaléhavější potřeby utečenců spočívá v uvedených opatřeních.
Komise si uvědomuje, že tato opatření pouze částečně zmírňují obrovské utrpení a tlak na instituce a sociální strukturu sousedních zemí, a proto v současnosti dále rozvíjí svou strategii reakce s cílem sladit ji s příslušným financováním.
Zadruhé, pokud jde o situaci v Iráku, Komise zatím podporuje Mezinárodní výbor červeného kříže sumou 4 miliony EUR a v současnosti stanoví dodatečné stabilní a přijatelné partnery schopné zásahu v Iráku s cílem zvýšit úroveň své pomoci.
Je potřebné uznat, že kromě důležitých humanitárních potřeb existují i významné překážky při poskytování humanitární pomoci.
Tyto vážné obavy související s bezpečností a problémy s přístupem zabraňují Komisi a ostatním dárcům přidělovat finanční prostředky, které skutečně odpovídají úrovni potřeb.
Ve skutečnosti je nedostatek humanitárních partnerů schopných na území Iráku vést a uskutečňovat programy, které dostatečně odpovídají potřebám nejzranitelnějšího obyvatelstva.
Nakonec by Komise ráda připomněla, že je hlavním finančním přispěvatelem v Mezinárodním fondu na obnovu Iráku částkou 123 milionů EUR.
Tato částka představuje do dnešního dne 46 % všech příspěvků.
Od roku 2003 Komise odevzdala v Iráku více než 800 milionů EUR.
(PT) Vážená paní předsedající, paní komisařko, děkuji za vaše vysvětlení, ale rád bych vám připomněl, že odhady hovoří již o 200 000 iráckých utečencích v Egyptě a Evropská komise nenabízí Egyptu nic.
Ammánská univerzita právě provedla studii, v níž se odhaduje, že Jordánsko má více než jeden milion utečenců, což má úplně katastrofický makroekonomický dosah. Evropská komise nepodniká žádné kroky k řešení této situace.
Dokonce i Izrael vytváří celkem pozoruhodný program lékařské pomoci pro irácké děti.
Pokud jde o Sýrii, neúčastnil jsem se jednání Komise a Sýrie, ale často jsem vedl rozhovory s představiteli syrských orgánů. Ve skutečnosti již mají možná o 2 miliony obyvatel více.
Paní předsedající, dovolte mi připomenout, že dnes, v této chvíli dochází ve městě Rabia na hranici mezi Sýrií a Irákem k obrovské humanitární katastrofě. Tisíce Iráčanů, kteří se doslechli o možném otevření hranic, se tam shromáždilo a nemohou projít.
Situace je nepochybně tragická a my už to nemůžeme déle ignorovat.
Myslím, že všichni máme společné obavy, ale naše pravidla umožňují poskytnout pouze půl minuty na doplňující otázky.
členka Komise. - Už jsem uvedla, že vlády, zejména syrská vláda, kterou připomněl vážený pan poslanec, jasně naznačily svůj nesouhlas s programy vnější humanitární pomoci uskutečňovanými prostřednictvím mezinárodních a nevládních organizací.
Takže rozsah poskytované pomoci je obrazem neochoty syrských a jordánských orgánů umožnit mezinárodním nestátním aktérům, jako jsou OSN a nevládní organizace, zasahovat v jejich zemích.
Naše pomoc může směřovat pouze přes organizace, které jsou uznané místními orgány a mají dostatečnou operační kapacitu.
To představuje přirozené omezení našich možností něco vykonat.
I přesto však pracujeme na programech budování kapacit a zapojujeme jordánské a syrské orgány do přímého dialogu s cílem posílit svou implementační kapacitu v těchto zemích.
Pokud to tak mohu říci, je potřeba uvést, že samotná irácká vláda se zdá být neochotná pomáhat svým sousedům.
Opakovaně prohlásila, že přidělí 25 milionů USD na pomoc iráckým utečencům.
Přestože na konferenci v Šarm el-Šejchu v květnu minulého roku došlo k přijetí závazků a posílení vztahů mezi iráckými, syrskými a jordánskými úřady, vypadá to, jako kdyby Irák dostatečně nespolupracoval.
Z tohoto důvodu musíme požádat iráckou vládu, aby převzala zodpovědnost alespoň za své vlastní občany.
Nedostatečná koordinace mezi agenturami OSN při řízení humanitární krize vyvolává velké obavy.
Je to hrozné tvrzení, ale mezi humanitárními agenturami OSN jsme místo úzké spolupráce zaznamenali silnou konkurenci.
Jsme přesvědčeni, že jmenování nového koordinátora humanitární pomoci zvýší možnosti našich partnerů z OSN při řešení krize.
(LT) Turecko, kandidát členství v EU, nedávno zahájilo vojenskou akci proti iráckým Kurdům v Iráku.
Co si o tom myslíte?
Jaký vliv by mohla mít tato akce na situaci v Iráku?
Bude potřebná nějaká pomoc? Jaké je stanovisko Komise k turecké akci?
členka Komise. - Není to jednoduchá otázka.
Komise za každých okolností odsuzuje všechny teroristické útoky jako kriminální a neospravedlnitelné činy.
Je nám líto utrpení způsobeného těmito akcemi.
Turecko čelí nepřetržitým přeshraničním teroristickým útokům ze strany PKK, která je na seznamu teroristických organizací EU.
Komise si uvědomuje potřebu Turecka chránit svoje obyvatelstvo, ale neustále naléháme na Turecko a Irák, aby řešily tento problém spoluprací mezi příslušnými orgány a dodržováním mezinárodního práva.
V této souvislosti je nedávná bilaterální dohoda mezi Tureckem a Irákem o boji proti terorismu vítaným krokem.
EU a Turecko pravidelně zdůrazňují svou neustálou oddanost nezávislosti, suverenitě, jednotě a územní celistvosti Iráku.
Očekáváme, že Turecko bude nadále plnit konstruktivní úlohu, aby dosáhlo těchto cílů a podporovalo regionální spolupráci.
Nezapomeňme však na tlak ze strany turecké veřejnosti, která téměř každý týden zažívá zabíjení vojáků a civilistů na jihovýchodu země.
Vláda musí projevit svou ochotu a schopnost přijmout účinnější opatření.
Jak je velmi dobře známo mnoha členským státům, je velmi složité čelit teroristům účinným způsobem.
Turecké úřady se pochopitelně snaží v rámci tohoto úsilí zapojit Spojené státy americké, irácké a irácko-kurdské úřady.
Je to jediný způsob.
Součást této strategie by měla tvořit usnesení přijatá Parlamentem a budování věrohodné hrozby intervence.
Někteří poslanci už přijali mé pozvání, a ty, kteří tak neučinili, vyzývám, aby přešli do přední části jednacího sálu.
Chceme, aby to bylo pohodlnější a interaktivnější, takže neváhejte jít rovnou dopředu, abychom paní komisařce hleděli přímo do očí.
Jsem si jistá, že ji to potěší!
Druhá část
Věc: Dočasní zaměstnanci na pracovních místech, kteří splňují stanovené a dlouhodobé potřeby v institucích a službách EU
Podle směrnice 1999/70/ES se členským státům zamezuje nezákonné jednání s pracovními smlouvami na dobu určitou s cílem splňovat stanovené a dlouhodobé potřeby.
Do jaké míry instituce a služby EU dodržují uvedenou zásadu a jaké je poměrné zastoupení dočasných zaměstnanců v institucích a službách EU, kteří pracují na místech, které splňují stanovené a dlouhodobé potřeby?
místopředseda Komise. - Vážená paní poslankyně již byla upozorněna, že následující podrobné odpovědi se týkají pouze Komise, která je samozřejmě nejdůležitějším zaměstnavatelem mezi evropskými institucemi.
Jedním z cílů směrnice 1999/70/ES o rámcové dohodě o pracovních poměrech na dobu určitou je vytvořit rámec s cílem zamezit nezákonnému jednání vyplývajícímu z uzavírání pracovních smluv nebo poměrů na dobu určitou v bezprostředním sledu.
Aby se zabránilo nezákonnému jednání, ustanovení 5 odst. 1 zavazuje členské státy v případě, že neexistují odpovídající zákonná opatření proti porušení předpisů, aby zavedly jedno nebo více následujících opatření s cílem zabránit nezákonnému jednání, které vyplývá z opakovaného uzavírání pracovních smluv na dobu určitou:
a) objektivní důvody ospravedlňující obnovení těchto pracovních smluv a poměrů,
b) maximální celkové trvání po sobě jdoucích pracovních smluv a poměrů na dobu určitou,
c) počet obnovení těchto smluv a poměrů.
Pravidla zaměstnávání zaměstnanců v evropských institucích jsou stanovena ve služebním řádu, o kterém jednali představitelé zaměstnanců před jeho přijetím v Radě.
Evropské instituce jsou tak vázány zákonem dodržovat ustanovení tohoto služebního řádu.
Služebný řád umožňuje evropským institucím zaměstnávat tři hlavní druhy zaměstnanců: zaměstnance na dobu neurčitou, zaměstnance na dobu určitou a smluvní zaměstnance.
Zaměstnanci na dobu určitou a zaměstnanci na dobu neurčitou pracují na místech v plánu stavu zaměstnanců.
Úroveň zodpovědnosti zaměstnanců na dobu neurčitou a zaměstnanců na dobu určitou není omezená.
Situace smluvních zaměstnanců je jiná.
Nepracují na pracovním místě v plánu stavu zaměstnanců a musí pracovat pod dohledem zaměstnance na dobu neurčitou nebo zaměstnance na dobu určitou.
Jsou dvě rozdílné kategorie smluvních zaměstnanců.
Jedna kategorie smluvních zaměstnanců byla vytvořena s cílem plnit úlohy, které nepatří k základní činnosti a které nemusí být nevyhnutelně vykonávané zaměstnancem na dobu neurčitou.
Těmto smluvním zaměstnancům mohou být nabídnuty smlouvy na dobu neurčitou, jejich úkoly je tedy možno považovat za úkoly stálé povahy.
Směrnice 1999/70/ES se týká těchto zaměstnanců, neboť všeobecně je jim nabízena první smlouva na dobu určitou, prodloužení na dobu určitou a třetí smlouva na dobu neurčitou.
V některých případech je možno smlouvu na dobu neurčitou nabídnout ihned při nástupu do zaměstnání.
V současnosti v Komisi pracuje přibližně 2300 těchto smluvních zaměstnanců po celém světě, zejména v delegacích, zastoupeních a administrativních úřadech.
Druhá kategorie smluvních zaměstnanců vznikla s cílem pokrýt dočasné nebo zvláštní potřeby, které nejsou zahrnuty do rámce existujících pracovních míst a s cílem nahradit zaměstnance dočasně nepřítomné, kromě jiného na mateřské nebo rodičovské dovolené.
Omezením maximální celkové délky po sobě následujících pracovních smluv na dobu určitou na tři roky v každé instituci služební řád v podstatě uplatňuje ustanovení 5 odst. 1 písm. b).
Tito smluvní zaměstnanci tvoří přibližně 15 % všech zaměstnanců.
Je zřejmé, že zaměstnanci na dobu neurčitou jsou základem zaměstnanců Komise.
Smluvní zaměstnanci poskytují hodnotnou dočasnou podporu pro práci úředníků Komise.
V současnosti pracuje v různých útvarech Komise přibližně 3 200 těchto smluvních zaměstnanců.
(EL) Vážená paní předsedající, děkuji panu komisaři za odpověď.
Mohu se ho rovněž zeptat, zda se v případě smluvních nebo pomocných zaměstnanců, jak byli kdysi nazýváni, budou počítat odpracované roky?
Pokud je tomu tak, mají jejich odpracované roky větší význam při výběrovém řízení, než kvalifikace ostatních žadatelů, kteří uspěli ve výběrovém řízení, ale ještě nebyli jmenováni?
místopředseda Komise. - Samozřejmě, že pracovní vztah mezi smluvními zaměstnanci a zaměstnavatelem je založen na pracovní smlouvě, která musí být zároveň v souladu s právními předpisy a pracovním trhem na daném místě. Systém služebně starších zaměstnanců v tomto případě nefunguje tak, jako v případě zaměstnanců na dobu neurčitou.
Z tohoto důvodu je to pracovní smlouva, která vychází z podmínek na pracovním trhu, a my jsme úspěšně zaměstnali mnoho kvalitních smluvních zaměstnanců.
(DE) Pane komisaři, jsem přesvědčen, že rozumíte tomu, že směřování vývoje personálního zajištění Evropské unie v budoucnosti je pro nás velkou výzvou.
Proto je pro Parlament velmi důležité, pokud nám oznamují nejen počet zaměstnanců a úřadů pro nábor zaměstnanců - domnívám se, že jste tyto zaměstnance charakterizoval v ekvivalentu plného pracovního úvazku -, ale i jejich přesné počty, které se plánují pro každou kategorii, a způsob, jakým jsou rozděleni mezi zeměmi.
Mohl byste nám poskytnout tyto statistické údaje?
místopředseda Komise. - Ptali jste se na rozdělení zaměstnanců podle členských států.
Tyto údaje jsou dostupné v našich statistikách.
Všechny číselné údaje jsou dostupné, takže se, prosím, spojte s našimi zaměstnanci a oni vám poskytnou podrobné informace.
Věc: Vliv rostoucího počtu úředníků EU na náklady důchodového zabezpečení.
V posledních sedmi letech počet stálých zaměstnanců v Komisi výrazně vzrostl přibližně o 16 % na téměř 20 000 úředníků.
Na začátku tohoto roku, po přistoupení Bulharska a Rumunska, bylo přijato více než 700 úředníků s úkolem posílení vnitřního trhu.
Samozřejmě, že rostoucí počet úředníků EU má vliv na rozpočet a kromě jiného je možno očekávat alarmující nárůst důchodových nákladů.
V roce 2008 důchodové náklady výrazně vzrostly o více než 10 %, samozřejmě na úkor evropských daňových poplatníků.
Jak vnímá Komise růst počtu úředníků Komise v blízké budoucnosti?
Uvažovala už nad jistým zmrazením jejich počtu?
Je si Komise vědoma finančních důsledků, pokud jde o důchodové náklady?
místopředseda Komise. - Nárok na důchod a důchodový systém představuje samozřejmě jednu z nejsložitějších otázek v celé Evropě.
Nejdříve bychom měli uvést, že v rozpočtu na rok 2007 je vytvořen prostor pro 23 198 pracovních míst pro Komisi.
Tato otázka sestává ze dvou podotázek: první se týká opatření Komise v souvislosti s náborem zaměstnanců s cílem omezit důsledky rostoucího počtu úředníků EU na rozpočet a druhá se týká vlivu rostoucího počtu úředníků EU na důchodové náklady.
V případě první podotázky nesmíme zapomínat, že v roce 2004 byla přijatá reforma služebního řádu, kromě jiného s cílem snížit rozpočtové náklady související s rostoucím počtem zaměstnanců institucí.
Byla zavedena nová struktura služebního postupu a nová kategorie smluvních zaměstnanců s cílem dosáhnout pozitivního vlivu na rozpočet.
Na druhé straně si možná, vážený pan poslanec uvědomuje, že při rozpočtovém řízení v roce 2007 požádal Evropský parlament Komisi, aby vykonala důslednou prověrku, která by poskytla střednědobé hodnocení potřeb jejích zaměstnanců, a aby předložila podrobnou zprávu o personální politice Komise pro podpůrné a koordinační funkce.
Evropský parlament rovněž požadoval informace o záměrech Komise, souvisejících s reorganizací zaměstnanců s cílem splnit priority nové interinstitucionální dohody o rozpočtové disciplíně a řádném finančním hospodaření, konkrétně priority těchto politik podporovaných Parlamentem při jednání.
V důsledku prověrky lidských zdrojů Komise uskutečněné na žádost Evropského parlamentu Komise potvrzuje potřebu dodatečných zaměstnanců stanovenou v letech 2002 a 2005 výlučně v souvislosti s úkoly vyplývajícími z rozšíření: 890 nových zaměstnanců na rok 2008, rozdělených jako 640 nových zaměstnanců v případě rozšíření EU-10 a 250 pracovních míst v případě rozšíření EU-2.
V roce 2009 je potvrzena potřeba posledního přílivu 250 pracovních míst pro rozšíření EU-2.
Komise podporuje rozhodnutí o zachování stabilního náboru zaměstnanců po začlenění všech pracovníků v důsledku rozšíření bez požadavku na nová pracovní místa na období let 2009-2013.
Komise se zavazuje splnit nové potřeby náboru zaměstnanců v hlavních oblastech politiky výlučně prostřednictvím přesunu v rámci oddělení a mezi nimi.
Komise se zavazuje poskytovat nejlepší zhodnocení finančních prostředků občanům, kterým slouží, a zároveň poskytne vysoce kvalitní služby prostřednictvím zvýšené efektivnosti.
Komise již projevila svůj závazek splnit své cíle v praxi.
Číselné údaje za období let 2000-2007 ukazují, že růst počtu pracovních míst v plánu stavu zaměstnanců v rámci Komise je nižší než v ostatních institucích.
Pokud jde o druhou podotázku, měli bychom uvést, že nábor zaměstnanců v letech 2004-2008 v důsledku rozšíření bude mít vliv na důchodové náklady za 30 let, což znamená, že rozšíření nebude mít vliv na důchodové náklady v blízké budoucnosti.
Komise však mimořádně pozorně sleduje růst důchodových nákladů v následujících letech.
Očekávalo se, že důchodové náklady v rozpočtu vzrostou v roce 2008 o 10 %.
Dochází k tomu v důsledku mimořádných okolností.
Nadprůměrný růst v roce 2008 je běžnou reakcí po podprůměrném růstu v letech 2006 a 2007.
Dojde k prvnímu kolu odchodů smluvních zaměstnanců, jejichž příspěvek bude muset být přesunut do jiného schématu a nastane 3% roční očekávaný nárůst mezd a důchodů.
I s touto výjimkou odhadujeme, že míra růstu důchodů v letech 2007-2013 je slučitelná s 8,5% nárůstem výdajů zohledněných ve finančním rámci na léta 2007-2013.
Pokud jde o dlouhodobé finanční důsledky současné fáze náboru zaměstnanců, vliv byl analyzován při přípravě reformy služebního řádu.
Byla přijata opatření s cílem snížit důchodové náklady a služební řád požaduje, aby sazba příspěvků na důchodové pojištění placených zaměstnanci, která je v současnosti na úrovni 10,25 %, byla každoročně aktualizovaná a odpovídala tak jedné třetině celkových příspěvků požadovaných na zabezpečení dlouhodobé rovnováhy důchodových systémů Společenství.
(NL) Vážená paní předsedající, jsem členem obecní rady v belgické obci s 13 000 obyvateli.
Dozorčí orgán nesouhlasí s rozpočtem této malé obce, pokud není poskytnut důsledný rozpis personálních požadavků a podrobný rozpočet.
Několikaletý růst počtu úředníků na úrovni 16 %, jako je tomu v EU, by nebyl nikdy schválen. Nebyl by schválen ani nárůst důchodových nákladů o více než 10 % za rok.
Pan komisař poukázal na rozšíření, ale i přes rozšíření se počet poslanců Parlamentu snížil.
Moje otázka zní takto: Nemyslí si pan komisař, že je nejvyšší čas zvážit i zmrazení počtu zaměstnanců i přes další možné rozšíření?
místopředseda Komise. - Ano, ale jak jsem řekl, k zmrazení náboru počtu zaměstnanců dojde po rozšíření, takže toto porovnání s obecní radou je jiná situace.
Probíhá velký politický projekt, rozšíření Evropské unie, a my jsme přijali nové úředníky.
Byl to stejný model jako při všech předcházejících rozšířeních.
Dosáhli jsme poměrně velkého úspěchu při přijímání zaměstnanců z nových členských států, a tento proces bude zastaven.
Po této fázi se celkový počet ustálí.
Vážený pane komisaři, v Bruselu se tvrdí, že pokud úspěšně uděláte všechny ty testy a zkoušky a přijmou vás do Evropské komise jako úředníka, potom budete v každém případě až do důchodu vést pokojný život.
Rád bych se tedy zeptal na kvalitu zaměstnanců evropských institucí.
Komise má možná nějaké plány, jak zkomplikovat život těm, kteří nejsou pracovití prostřednictvím atestací, plány, jak jasně oddělit ty, kteří se maximálně snaží, od těch, kteří vedou příliš tichý a snadný život.
místopředseda Komise. - S radostí vám mohu poskytnout všechny podrobné údaje o systému kariérního postupu, který je, musím říci, jedním z nejsložitějších na světě a který je předmětem neustálých jednání.
Každý úředník je každoročně hodnocen.
Existuje systém postupu, který zohledňuje toto hodnocení a nabízí určitý počet bodů, které následně tvoří základ postupu.
Tento systém je poměrně podrobný a rozvinutý.
Stejně se správně ptáte na kvalitu zaměstnanců.
Pokud jde o běžné veřejné výběrové řízení nebo "concours", přihlásí se přibližně 42 vážných zájemců, nemluvě o ostatních zájemcích, o každé zveřejněné pracovní místo.
Toto je situace během roku, stále tedy máme vysoký příliv velmi kvalitních a zkušených zaměstnanců a náborové testy jsou velmi náročné.
Musím říci, že v Komisi není život tak jednoduchý, tichý a klidný až do důchodového věku.
Správně však tvrdíte, že většina úředníků bude v Komisi pracovat skutečně dlouho, a to může Komise považovat i za výhodu.
(DE) Několikrát jste dnes připomněli prověrku zaměstnanců.
Jedním z důsledků prověrky zaměstnanců bylo, že úlohou 32 % zaměstnanců Komise je vykonávat administrativní činnost, což znamená poskytovat administrativní podporu a koordinaci.
To je 11 000 lidí!
Otázka: Kdy učiníte nějaké závěry z těchto číselných údajů?
Kdy sestavíte akční plán snížení počtu zaměstnanců?
místopředseda Komise. - Bereme to velmi vážně a určitě předložíme návrhy.
Jednáme o těchto otázkách.
Zaprvé si musíme uvědomit, že všechny tyto administrativní a kontrolní funkce jsou rovněž jistým důsledkem vývoje v Komisi, kde jsou řídící funkce hodnoceny nebo posuzovány jako mnohem důležitější.
Kromě toho se zlepšily jejich podpůrné systémy.
V současnosti jednáme o způsobu postupu a rozhodně před další výzvou ke snížení počtu našich pracovních míst budeme připraveni s odpovídajícím projektem.
V současnosti jednáme o všech režijních nákladech a paralelních funkcích. V Komisi jsou samozřejmě různé názory na tyto otázky.
Není velkým překvapením, že některé horizontální služby chtějí mít účelnější služby, zatímco jiné služby argumentují ve prospěch současného systému.
Takže probíhá rozprava, ale mohu vás ubezpečit, že následující krok v souvislosti s touto prověrkou bude pečlivě zvážen.
Věc: Komise a odborové svazy
Je v Komisi běžné, že je úředníkům odborových svazů Komise vyplácena mzda z finančních zdrojů EU?
Pokud je tomu tak, kolika úředníkům je mzda vyplácena?
místopředseda Komise. - Omlouvám se, že nyní nemohu odpovědět fínsky, ale další diskusi můžeme vést ve finštině.
Obávám se, že nebudu používat správnou terminologii, která musí být v Evropské unii velmi pečlivě volena.
Podobně jako Rada, Komise uzavřela dohodu se svými odborovými svazy a poskytla jim určitý počet lidských zdrojů.
Pokud jde o Komisi, na základě dohody o lidských zdrojích z roku 2001 a každoročních protokolech o lidských zdrojích je odborovým svazem poskytnuto 12 takzvaných stálých míst dočasného přidělení z celkového počtu více než 23 000 pracovních míst v Komisi.
Tato dočasná přidělení v rámci odborových svazů jsou na základě své reprezentativnosti možná od roku 1989.
Kromě toho je velmi omezený počet pracovních míst přidělen na flexibilním základě, zejména z důvodu měnící se většiny po volbách.
Zaměstnancům, kteří jsou takto poskytnutí odborovým svazům, je nadále vyplácena mzda z rozpočtu EU jako zaměstnancům Komise.
Odborové svazy navíc dostávají finanční prostředky, které jim umožňují přijmout až devět smluvních zaměstnanců z platové kategorie II (sekretářská místa).
(FI) Vážená paní předsedající, pane komisaři, pokud si vzpomínám, byl jste vedoucím představitelem odborových svazů ve své zemi a jejich činnost vás z důvodu vašich zkušeností musí určitě zajímat.
Nedostal jsem vyčerpávající odpověď na svou otázku o celkovém počtu těchto zaměstnanců odborových svazů, kteří v současnosti pracují v Komisi ve všech zastoupených odborových svazech.
V této souvislosti mám doplňující otázku.
Říká se, že Komise by vyplácela mzdu svým zaměstnancům při stávce.
Dosáhly odborové svazy úspěchu v jednání o takovém řešení, že pokud vstoupí do stávky, bude jim po dobu stávky vyplácena mzda?
místopředseda Komise. - (FI) Ve skutečnosti mohu na otázku odpovědět na základě vlastní zkušenosti s touto situací.
V odborových svazech Komise pracuje 12 vyslaných expertů.
Kromě toho, ve výborech zaměstnanců, které jsou samozřejmě samostatnými orgány, je 19 pracovních míst.
Mohou zaměstnávat celkově devět zaměstnanců na sekretářských místech.
Vaše tvrzení o stávkách jsou částečně pravdivá.
Je pravda, že Komise souhlasila s dohodnutým řešením, že po dobu stávky může být úředníkům vyplácena část mzdy, ale za běžných okolností ne celá mzda.
Z osobního hlediska to pokládám za citlivou záležitost, pokud lidé, kteří stávkují, dostávají polovinu svého platu.
(DE) Vážený pane komisaři, zajímá mě, kolik stojí tito úředníci?
Jaké jsou roční náklady?
místopředseda Komise. - Rozpočet odborových svazů dosahuje přibližně 500 000 EUR ročně. Tyto prostředky jsou poskytované z rozpočtu Komise.
Mohla bych opět připomenout poslancům, kteří se k nám mezitím připojili, že dnes se pokoušíme o něco nového, a požádat je, aby se přesunuli do přední části jednacího sálu?
Nestyďte se, sedněte si na místa vpředu, ne vzadu, abychom na tomto setkání vytvořili osobnější atmosféru.
Věc: Celkový výnos z pokut uložených podnikům podle pravidel hospodářské soutěže
Může Komise uvést celkovou výši pokut uvalených podnikům na základě evropských pravidel hospodářské soutěže od začátku současného funkčního období, a zda byla přijata nějaká opatření nebo zda se uskutečnily nějaké konzultace v rámci Komise s cílem vyhradit tyto finanční prostředky, bez náležitých částek uvedených v rozpočtu, na dodatečnou činnost EU, nikoli přesunout mimořádný příjem členským státům?
členka Komise. - Od začátku svého funkčního období do konce září 2007 Komise přijala 21 rozhodnutí a uložila tak pokuty společnostem, které porušily antitrustové předpisy.
Celková výše pokut uložených v tomto období mírně přesahuje částku 5,2 miliardy EUR, přičemž 95 % pokut bylo uložených účastníkům kartelové dohody.
Nemělo by se však zapomínat, že tyto pokuty se stanou součástí evropského rozpočtu až po završení celého procesu jejich zaplacení: to znamená pokud podnik, kterému byla pokuta uložena, nepodal odvolání, nebo pokud evropské soudy zamítly všechna možná odvolání.
Vzhledem k tomu, že společnosti často zpochybňují platnost rozhodnutí, kterými Komise ukládá pokuty, proces placení velké části uvedené sumy nebývá ukončen.
Možnému využití zisku z pokut na dodatečnou činnost, jak to naznačuje vážený pane poslanec, brání právní překážky.
Toto využití by bylo v rozporu s rozpočtovou zásadou všeobecnosti uvedenou v článcích 17 až 20 platného nařízení o rozpočtových pravidlech.
Podle této zásady pokrývají celkové příjmy celkové výdavky bez jakékoli specifické souvislosti mezi danou příjmovou a výdajovou položkou.
Základním cílem antitrustových pokut, jak je to stanoveno v odůvodnění k pokynům pro výpočet pokut z roku 2006, je zabezpečit odrazující účinek, jinými slovy, odradit společnosti od nezákonného jednání.
Očekáváme, že brzy dojde ke snížení počtu případů zneužití, a tak ke snížení počtu a objemu uložených pokut spolu se zvýšeným počtem případů dodržování pravidel, což znamená, že svou práci vykonáváme kvalitně.
(NL) Děkuji za tyto velmi zajímavé informace, paní komisařko.
Rád bych věděl, zda jsem porozuměl správně: vzhledem k nařízení o rozpočtových pravidlech se většina těchto peněz nakonec vrací členským státům. Je to tak?
Zadruhé mi řekněte, že peníze patří do rozpočtu EU pouze, pokud je proces placení dokončen.
Můžete nám říci, přibližně jaké množství z této vysoké částky 5 miliard EUR může být považováno za "konečné"?
členka Komise. - (NL) Odpověď na první část otázky je rozhodné "ano": peníze se vracejí členským státům.
Znamená to, že příspěvek členského státu do evropského rozpočtu je nižší.
Vaše další otázka se týkala toho, kdy je možno proces placení jisté části považovat za ukončený.
To se dá velmi těžko říci. Každý rok to závisí na okolnostech, zda se příslušná strana chovala rozumně a zdržela se odvolání, nebo se rozhodla jít delší cestou a pokusila se pokutu snížit.
(DE) Vážená paní komisařko, uváděla jste částky uložené jako pokuty.
Cílem těchto pokut je změnit chování společností, kterým jsou uloženy.
Jaké jsou vaše zkušenosti v této oblasti?
Pamatuji se, že když jste nastoupila na místo komisařky, ve Výboru pro regionální rozvoj jste nám dala příležitost jednat o pravidle de minimis.
Tehdy jste reagovala velmi rychle, za což jsme velmi vděčni.
Reagují společnosti stejně rychle jako vy tehdy?
členka Komise. - Doufám, že je tomu tak, ale nejsem si stoprocentně jista, rozhodně ne dostatečně jista na to, abych k vám byla otevřená a upřímná.
Měli bychom si uvědomit, že nejde jen o výši pokuty, ale i o dobré jméno, které má, doufejme, vliv na přístup společností.
Považuji za zajímavé, že mnoho hlavních výkonných úředníků v organizacích, kteří se na mne obrací, uvádí, že si uvědomují reálnost této politiky Komise a že těm, kteří se nechovají podle pravidel a nařízení a porušují je, hrozí pokuta.
Jak víte, s našimi novými sazbami pokut už nejde o nízké částky.
Hlavní výkonní úředníci přebírají iniciativu ve svých společnostech, aby svým zaměstnancům dali najevo, že k podobnému chování by už v jejich společnostech nemělo docházet.
Pokud zaměstnanci nepřijímají správně opatření, kritizují je, požadují, aby byli seznámeni s porušováním pravidel a dávají jim na vědomí, že později mohou být zbaveni zaměstnání bez jakýchkoli nároků.
Tvrdí rovněž, že poškození dobrého jména spolu s pokutami je velmi důležitou součástí jejich přístupu a boje za vyčištění společností.
Několik z nich nedávno uvedlo, že se jim líbí být na titulní straně Financial Times, ale ne v souvislosti s pokutami.
Je to skutečně správný krok vpřed.
(LT) Německo toto léto oznámilo plánované zvýšení cen potravin.
V téže době litevští výrobci jasně uvedli svůj záměr zvýšit ceny potravin na podzim bez jakýchkoli objektivních důvodů.
Dokážete předpokládat kartelové dohody mezinárodních výrobců potravin?
Ceny potravin rostou souběžně ve všech zemích, aniž by rostly ceny surovin.
členka Komise. - Nejsme jediní, kdo zahájili boj proti kartelům.
Vnitrostátní orgány pro hospodářskou soutěž ho zahájily rovněž a uvědomujeme si, že všech 27 vnitrostátních orgánů pro hospodářskou soutěž se účastní tohoto boje s námi.
Jednáme o tom v rámci Evropské sítě pro hospodářskou soutěž.
Uvědomuji si rovněž, že v tomto případě jde skutečně o jednosměrnou politiku, váš příklad je tedy úplně domácí záležitostí a měl by se jím zabývat vnitrostátní orgán pro hospodářskou soutěž.
Takže růst úrovně cen potravin může mít mnoho důvodů.
Nemusí jít o kartel, i když nikdy si tím nemůžete být jisti.
Doporučuji proto poslancům Parlamentu, aby převzali iniciativu a v tomto případě oslovili příslušný vnitrostátní orgán pro hospodářskou soutěž.
Věc: Fúze mezi Suez a Gaz de France
Dne 3. září bylo oznámeno, že vedení francouzské energetické společnosti Suez a státního podniku Gaz de France se rozhodla pokračovat v plánované fúzi.
Vytvořila by se tím čtvrtá největší energetická společnost, po společnostech Gazprom, Electricité de France a EON.
Komise už fúzované společnosti nařídila prodej několika provozů v Belgii a Francii.
Domnívá se Komise, že tyto plány na fúzi jsou stále v souladu s platnými zásadami, které hlásá v souvislosti s liberalizací energetického trhu v Evropské unii?
Do jaké míry se nová fúzovaná společnost a francouzský stát zavázaly uskutečnit prodej hlavních sítí, o který Komise žádala?
členka Komise. - Komise schválila fúzi Gaz de France (GDF) a skupiny Suez v listopadu 2006 na základě závazků stran, které umožnily Komisi dospět k závěru, že fúze by významně nebránila hospodářské soutěži.
Závazky slučujících se stran zahrnují zejména prodej akcií společnosti Suez ve společnosti Distrigas, belgické plynárenské společnosti, která, jak víte, rovněž vstoupila na francouzský trh, prodej akcií GDF ve společnosti SPE, alternativním belgickém dodavateli plynu a elektrické energie, a zřeknutí se jakékoli kontroly, zákonné nebo de facto, kterou má společnost Suez nad belgickým provozovatelem přepravní sítě pro zemní plyn Fluxys.
Zatímco společnost GDF Suez může zůstat akcionářem společnosti Fluxys, zvláštními úpravami se zabezpečí, že společnost Fluxys bude řízena nezávislým způsobem, a tento výsledek je plně v souladu s cíli politiky Komise v souvislosti s liberalizací energetických trhů v Evropě, zejména v souladu s balíkem návrhů ze září 2007.
V rozhodnutí Komise o fúzi se stanoví, že strany musí pokračovat v prodeji svého vlastnictví, včetně částečné účasti ve společnosti Fluxys, a v plnění ostatních závazků, včetně závazků souvisejících se správou společnosti Fluxys, a to v rámci určitého období prodeje.
Strany musí v plné míře dodržovat závazky s cílem uskutečnit fúzi zákonným způsobem.
Mezitím musí strany dodržovat určité závazky, na což bude dohlížet Komise s pomocí monitorovacích správců.
(NL) Vážená paní předsedající, naštěstí mohu mluvit holandsky.
Paní komisařka si uvědomuje zájem Parlamentu o národní šampióny: "stejné podmínky."
Mám dvě doplňující a krátké otázky.
Je křížová dotace mezi výrobní společností a síťovou společností záležitostí minulosti?
Zadruhé, pochopil jsem správně vaše slova o tom, že současné návrhy jsou rovněž plně v souladu s novým balíčkem, který jste předložila vy a pan komisař Piebalgs?
členka Komise. - (NL) Odpověď na obě otázky zní "ano".
Otázka č. 51 se vzhledem k nepřítomnosti autora nepředkládá.
Věc: Dotace pro Volvo Cars Ghent/pravidla EU o státní pomoci
Dne 12. září 2007 Komise oznámila přezkoumání slučitelnosti plánované dotace ve výši 6,02 milionu EUR ze strany vlámského regionu na všeobecné a zvláštní náklady na vzdělávání ve společnosti Volvo Cars Ghent s pravidly EU o státní pomoci. Dotace by dosáhla výše 20 % celkové výše nákladů společnosti na vzdělávání.
Komise uvádí, že se chce ubezpečit, že pomoc není využita výlučně na náklady na vzdělávání, které by společnosti vznikly v každém případě.
Komise odůvodňuje svůj záměr velmi restriktivním výkladem nařízení (ES) č. 68/2001.
Může Komise vysvětlit, jakým způsobem zamýšlí uplatňovat pravidla EU o státní pomoci v tomto případě?
Na základě jakých skutečností Komise tvrdí, že pomoc je nezákonnou konkurenční výhodou, a je proto neslučitelná s pravidly EU o státní pomoci?
členka Komise. - Komise prozkoumá plánovanou dotaci pro Volvo Cars v Ghentu přímo na základě Smlouvy o ES vzhledem k tomu, že tato záležitost přesahuje částku 1 milion EUR stanovenou ve zvláštním nařízení o skupinových výjimkách týkajících se pomoci pro vzdělávání.
V článku 82 Smlouvy je uvedeno, že pomoc na podporu rozvoje určitých hospodářských činností, která nenarušuje nenáležitě hospodářskou soutěž, je možno považovat za slučitelnou se společným trhem.
Pomoc pro vzdělávání je možno povolit, pokud je podnětem pro činnosti, které rozšíří množství kvalifikovaných pracovníků v Evropské unii, a které by jinak nebyly uskutečněny.
To je případ, kdy vzdělávání nepatří k běžné činnosti v příslušném odvětví, například z důvodu, že se vzdělává více pracovníků, nebo že je vzdělávání širší z hlediska rozsahu.
K tomu došlo v nedávném případu společnosti Fiat.
Na druhé straně, pomoc není možno povolit v případě, že je vzdělávání součástí řádného fungování příslušného podniku, a uskutečnilo by se tedy i bez pomoci.
Například pokud továrna na výrobu automobilů chce vyrábět nový model, pracovníci musí absolvovat školení o nových technologiích a nových pracovních metodách, které se budou využívat.
Dotace pro tento druh vzdělávání jen zbavuje společnost nákladů, které by za běžných okolností nesla.
Podobně Komise nedávno částečně zakázala pomoc ve prospěch několika výrobních továren a určitě víte o společnostech General Motors v Belgii a Ford v městě Genk.
Osm navrhovaných opatření pro společnost Volvo Cars Ghent se týká zavedení nové výrobní platformy.
Komise v této fázi nemůže vyloučit, že příslušné vzdělávání by se uskutečnilo v každém případě, a proto by nepřispělo ke zvýšení množství kvalifikovaných pracovníků v EU.
Komise se proto rozhodla zahájit oficiální vyšetřování, aniž by bylo v tomto případě bylo dotčeno konečné rozhodnutí.
Potřebujeme více času, abychom zjistili, o co v tomto případě jde.
Belgické orgány, příjemce, jakož i třetí strany, budou mít možnost vyjádřit se a předložit informace před přijetím konečného rozhodnutí.
(NL) Vážená paní komisařko, děkuji vám za odpověď.
Mimochodem, blahopřeji k vašemu vítězství nad společností Microsoft.
Abych se však dostala k tomu, o čem chci hovořit, pokud tomu rozumím správně, záležitost se stále řeší.
Uvažuji správně, že nový výklad pravidel státní pomoci na vzdělávání bude obsahovat i dostatečný rozměr společenské důležitosti vzdělávacích kurzů, přičemž se zabezpečí, že pokud vzdělávání poskytne pracovníkům více možností na celosvětovém pracovním trhu, tato pomoc na vzdělávání nebude považována za významný zásah do hospodářské soutěže?
členka Komise. - (NL) Děkuji za vaše povzbuzení.
Chápete to správně, když tvrdíte, že musíme být velmi ostražití při přezkumu pokynů pro státní pomoc, neboť by mělo být skutečně možné povolit státní pomoc v případě vzdělávání, které přispívá k rozšíření rozhledu evropských pracovníků.
Proto potřebujeme znát fakta, to znamená, že v tomto případě jsme požádali zúčastněné strany o více informací.
Věc: Obchod a změna klimatu
EU je, celkem správně, v popředí politického úsilí o řešení změny klimatu.
Její úsilí je však zjevně nedostatečné.
Neměli bychom přehlížet konkurenční nevýhodu evropských podniků a hrozbu přesunutí výroby a ztráty pracovních míst.
Pan komisař Mandelson zvolil přístup založený na vytváření podnětů pro "čistý" obchod.
Uvažuje Komise i o možnosti rozšířit opatření na ochranu obchodu například proti svým partnerům, kteří nezavádějí Kjótský protokol?
Jaké iniciativy chce uskutečnit, aby řešila problém environmentálního dumpingu a aby zabezpečila reciprocitu mezi EU a jejími obchodními partnery v souvislosti s dodržováním environmentálních standardů na bilaterální, regionální a multilaterální úrovni?
člen Komise. - Změna klimatu je jednou z největších výzev současnosti. To však není potřeba opakovat.
Není to především otázka obchodu, ale jsou oblasti, v kterých může obchod pomoci.
Proto si Komise přeje, aby kolo jednání v Dohá umožnilo liberalizaci environmentálního zboží a služeb a Komise stejně vidí prostor pro novou generaci dohod o volném obchodu s cílem podpořit trvale udržitelný obchod.
Komise má za cíl jednat o ambiciózním a důkladně zpracovaném rámci v oblasti klimatu zavedeném po roce 2012.
Pokud úspěšně zahrneme všechny hlavní hráče, bude to nejdůležitější krok k dosažení stejných podmínek pro průmysl EU.
Znamená to i, že se vyhneme přesunu emisí oxidu uhličitého, přesunu znečištění z jednoho místa na druhé, které by jinak mohlo vyplývat z neúspěchu při dosahování dohody.
Naším cílem je přiměřeným způsobem zahrnout všechny hlavní znečišťovatele, nikoli odehnat partnery od jednacího stolu na Bali, nebo později tím, že v této fázi připravíme obchodní opatření pro dovoz.
Raději bychom měli řešit problém parazitování až když vznikne, a pouze pokud skutečně vznikne.
Kvalitně navržená obchodní politika může pomoci světu řešit změnu klimatu vytvořením bohatství potřebného na zaplacení za zmírnění a úpravu potřebných opatření.
Investice do obchodu s nízkouhlíkovým zbožím a službami mohou prosadit uplatnění znalostí a technologií ohleduplných k podnebí v globálním hospodářství, přičemž umožní řešit změnu klimatu na globální úrovni a nákladově nejefektivnějším způsobem.
Nevyužití této možnosti by bylo poškozením politiky změny klimatu.
Neměli bychom zapomínat, že náš přístup k politice změny klimatu pomohl evropskému průmyslu dostat se na přední místo, pokud jde o environmentální nízkouhlíkovou technologii.
EU má tak značnou výhodu prvního kroku.
Ve zprávě pana Sterna se jasně uvádí, že boj se změnou klimatu má hospodářský význam, bez ohledu na společenský prospěch, protože vzniklé náklady jsou nižší než cena za nečinnost.
Obchodní politika může podporovat cíle změny klimatu minimalizací těchto nákladů, vytvořením části potřebných finančních prostředků a posílením regulačních rámců, které pomohou investicím a obchodu s nízkouhlíkovým zbožím, službami a technologií.
(EL) Vážená paní předsedající, určitě je možno říci, že pan komisař Mandelson dodržuje časový limit na otázky.
Sotva se omezí na formální odpovědi.
Pane komisaři, dnes jsme přijali nový rámec pro uvádění přípravků na ochranu rostlin na trh.
Pokud tento rámec vstoupí v platnost, vyvolá důsledky v prvovýrobě zemědělských výrobků a po rozšíření v evropském potravinářském průmyslu.
Můžete nám potvrdit, že dovážené výrobky podléhají účinné kontrole s cílem zjistit, zda jsou v souladu s přísnými specifikacemi platnými pro domácí výrobu?
člen Komise. - Skutečně zohledňujeme všechny tyto aspekty.
Rád bych však zdůraznil své původní tvrzení: chceme zabezpečit nejlepší, nejvýznamnější a nejdůkladnější dohodu na období po roce 2012, jakou budeme moci.
Vyžaduje to, abychom ve velké míře přesvědčovali své obchodní partnery, rozvíjející se hospodářství, kterým musíme vysvětlit, aby přijali podmínky dohody na období po roce 2012 a dohodu podepsali. Tuto dohodu velmi potřebujeme a musí se vztahovat na co nejrozsáhlejší geografické území.
Otázka, kterou si musíme položit, zní, jakým způsobem můžeme, nebo jak se nám může nejúčinněji podařit přesvědčit rozvíjející se hospodářství, aby podepsala dohodu, kterou chceme podpořit.
Podle našeho názoru by bylo nejen předčasné, ale kontraproduktivní, kdybychom začali používat hůl, hrozby nebo scénář, v němž ti, kteří mohou mít sklon držet se stranou, by byli potrestáni nějakým obchodním opatřením, protože patří do kategorie "příživníků".
Až nastane čas přemýšlet o těchto opatřeních, potom bychom k nim přistoupili po důkladné úvaze a konzultaci a každé opatření, které bychom zvažovali, by bylo samozřejmě potřeba posoudit, a to zdůrazňuji, z hlediska slučitelnosti s pravidly WTO.
Evropská unie nepodpoří nebo nepřijme žádné opatření, které není jasně a jednoznačně slučitelné s pravidly WTO.
(DE) Vážený pane komisaři, rád bych položil další otázku.
Můj kolega, pan Papastamkos, zcela správně tvrdí, že musíme chránit evropské společnosti před znevýhodňováním, pokud se ostatní země nepodílí na plnění závazků z Kjóta.
Jsou tři možnosti: první, Evropská unie by mohla být jediná, která se zaváže pokračovat.
Tato možnost by v našich společnostech vyvolala finanční napětí a znevýhodnila nás.
Druhý možný scénář spočívá v tom, že pokud se ostatní země nepodílí na plnění závazků, ani my se nebudeme podílet, i když pak nebudeme schopni splnit cíle v oblasti změny klimatu, které jsme si stanovili.
Třetí možnost, pokud se ostatní nepřidají k nám v rámci plánu "Kjóto plus" nebo systému "post Kjóto", je na nás, abychom uplatnili náležité sankce.
Jak přesně by tyto sankce měly vypadat?
Umíte si představit specifické sankce?
člen Komise. - Úvahy o dalším postupu v případě neúspěchu blížících se jednání, která ještě ani nezačala, jsou předčasné.
Je předčasné uvažovat o vlivu nebo důsledcích, pokud se některé národy nezaváží plnit příslušné závazky.
Proto tvrdím, že diskuse o sankcích dnes večer je nejen předčasná, ale i poměrně kontraproduktivní.
V Komisi probíhají diskuse o přezkoumání systému obchodování s emisemi (ETS) a především o ověření postavení energeticky náročných odvětví v rámci tohoto systému.
Energeticky náročná odvětví jsou v plné míře zohledňována v rámci našeho společného úsilí vypracovat kvalitnější systém ETS. Postavení těchto odvětví bude určitě zohledněno v souvislosti s každou projednávanou mezinárodní dohodou a v souvislosti s důsledky evropských průmyslových odvětví, zejména energeticky náročných odvětví, pokud nevytvoříme stejné podmínky, kterých se snažíme dosáhnout v rámci našich jednání.
Věc: Diskuse o budoucnosti nástrojů na ochranu obchodu
Při hlasování o zprávě o globální Evropě 22. května 2007 Evropský parlament projevil svůj záměr zachovat současné nástroje na ochranu obchodu a odmítnout jakékoli zmírnění jejich uplatňování.
Jakým způsobem Komise zamýšlí zohlednit toto stanovisko ve své činnosti zaměřené na budoucnost nástrojů na ochranu obchodu?
Jakým způsobem se bude řešit rozpor mezi tvrzeními komisaře Mandelsona o budoucnosti nástrojů na ochranu obchodu a stanoviskem Evropského parlamentu?
Existuje důkaz, že upravený administrativní postup vedl k omezenějšímu uplatňování antidumpingových opatření v rámci různých postupů.
Především "zájem Společenství" se stále více vykládá ve prospěch dovozců a spotřebitele a v neprospěch průmyslu Společenství.
Může Komise uvést důvody této úpravy při uplatňování?
Může Komise poskytnout nějaké informace o tom, proč nebyly přijaty žádné případy antidumpingu v první polovině roku 2007?
Věc: Nástroje EU na ochranu obchodu
Jak Komise hodnotí výsledky konzultací o zelené knize o evropské obchodní politice?
Jak bude znít konečný návrh Komise v souvislosti se skutečností, že většina zúčastněných stran, zdá se, nepodporuje další liberalizaci této politiky?
člen Komise. - Komise si váží zájmu Parlamentu o přezkum nástrojů na ochranu obchodu (TDI) a znovu zdůrazňuje důležitost, kterou přikládá stanoviskům Parlamentu v souvislosti se současným přezkumem.
Očekává zprávu Výboru pro mezinárodní obchod, která, jak doufá, bude co nejdříve dokončena.
Komise v současnosti dokončuje svou reakci na konzultační proces.
Komise uskutečnila předběžnou diskusi, orientační rozpravu, před svým dnešním setkáním k tomuto tématu.
V následujících týdnech bude možné předložit návrhy Radě.
Cílem Komise je, aby Parlament nadále úzce spolupracoval v této otázce a byl o ní informován.
Komise samozřejmě důkladně přezkoumala všech několik set reakcí na zelenou knihu.
Cílem je nyní informovat členské státy a Parlament o hlavních reakcích a návrzích, které budou rovněž zveřejněny.
Komise o nich bude opět diskutovat dříve, než předloží návrhy Radě, doufejme, v druhé polovině listopadu.
Většina oslovených zúčastněných stran, které předložily svá stanoviska, má stejný názor jako Komise, že nástroje na ochranu obchodu jsou nadále důležité v globalizujícím se světovém hospodářství, ve kterém je nedostatek pravidel hospodářské soutěže dohodnutých na multilaterální úrovni.
Většina zúčastněných stran kromě toho nemá potřebu významné renovace systému nástrojů na ochranu obchodu.
Totéž platí pro Komisi.
Byl však vysloven i požadavek, aby pravidla byla jasnější, aby se zvýšila transparentnost a aby se nástroje uplatňovaly účinněji.
Tvrzení, že Komise změnila svůj přístup k posouzení zájmu Společenství v některých nedávných případech, není prostě pravdivé.
Každý případ byl přezkoumán na základě svých technických vlastností.
V některých případech vyvstaly netypické okolnosti, ale ty byly po důkladné diskusi s členskými státy vyřešené v souladu s právními předpisy Společenství a v rámci jisté diskrétnosti, kterou tyto právní předpisy umožňují.
Ostatně je správné, že v první polovině roku 2007 nebyla zahájena žádná antidumpingová šetření.
Je však potřeba zdůraznit, že antidumpingová šetření jsou iniciována průmyslem a nezahajujeme je my.
Jinými slovy, antidumpingová šetření jsou zahajovaná na základě stížností průmyslu Společenství.
V prvních šesti měsících roku 2007 nebyly podány žádné stížnosti, které by splňovaly právní požadavky.
Je běžné, že se počet zahájených řízení z roku na rok liší v závislosti na činitelích, jakými jsou obchodní cyklus, nadměrná kapacita ve třetích zemích a odchýlení obchodu v důsledku opatření na ochranu obchodu na ostatních světových trzích.
Počet podnětů se rovněž v posledních letech měnil.
V roce 2003 Komise například zahájila celkově pouze devět nových šetření, první z nich bylo zahájeno koncem května tohoto roku.
Kromě toho, první polovina roku 2007 následovala po období charakterizovaném mimořádně vysokou aktivitou koncem roku 2006.
Nakonec bych vás rád upozornil na skutečnost, že v září 2007 byla zahájena dvě nová antidumpingová šetření v souvislosti s dovozy z Číny. Jedno šetření se týkalo kyseliny citrónové, druhé glutamátu sodného.
(DE) Vážený pane komisaři, děkuji vám za vaše připomínky.
Transparentnost hraje v tomto procesu důležitou úlohu.
Kdy dostaneme hodnocení přezkumu zelené knihy?
Hodnocení buď ještě nebylo vykonáno, v tom případě byste knihu předložil bez hodnocení, nebo hodnocení vykonáno bylo. Já se domnívám, že bylo, a v tom případě je nejvyšší čas, aby bylo předloženo veřejnosti a Parlamentu.
Zadruhé by mě zajímalo, zda se domníváte, že je skutečně odůvodněné stanovit nevyhnutelné záležitosti bez změny a doplnění základního nařízení na základě nových zásad.
Zatřetí, z jakého důvodu chcete posuzovat "tržní" a "netržní" hospodářství na stejném základě?
Začtvrté v případě, že stále hovořím o výrobě Společenství, je vaše představa o percentuální úrovni pro výrobu mimo EU jaká?
člen Komise. - Komise vykonala předběžné posouzení reakcí na zelenou knihu, čímž vznikl základ pro naši dnešní orientační diskusi o tomto tématu.
Tímto posouzením se nám ukazuje směr pro ještě přísnější posouzení, které bude provázet zohlednění Komise a dohodu o návrzích, které chce předložit členským státům na základě přezkumu.
Mohu váženého pana poslance ubezpečit, že informace o reakcích jsou, domnívám se, již zveřejněny na internetové stránce GŘ pro obchod, ale jsem přesvědčen, že zveřejníme i snadno přístupnou verzi nebo prezentaci reakcí, které jsme dostali v souvislosti se zelenou knihou s cílem poskytnout dostatečné množství času na úvahu o těchto reakcích dříve, než Komise předloží své návrhy.
Zdá se, že vážený pan poslanec se již věnuje některým návrhům Komise, které ještě nebyly předloženy nebo odsouhlaseny Komisí. S úctou proto usuzuji, že některými svými tvrzeními mírně předbíhá sama sebe.
(LT) Otázka, kterou bych ráda položila, navazuje samozřejmě na má setkání a diskuse se zástupci průmyslu země, kterou zastupuji, Litvy.
V podstatě mohu znova zdůraznit slova svého kolegy: v souvislosti s liberalizací obchodní politiky převládají obavy a kritika.
Moje otázka zní takto: pokud se nezmění situace, jak bude Komise reagovat?
Jaká opatření můžeme ze strany Komise očekávat?
Budete zohledňovat názor představitelů obchodu, nebo pro vás budou důležitější jiné argumenty?
člen Komise. - Nejsem si úplně jist, co má vážená paní poslankyně na mysli pod pojmem "liberalizace naší obchodní politiky".
Podle definice se obchod může uskutečňovat pouze tehdy, pokud jsou trhy otevřené a obchodní toky se v podstatě liberalizují.
Obchod se neuskutečňuje za zavřenými hranicemi, nebo pokud se hospodářství změní na pevnost, takže Komise samozřejmě podporuje liberalizaci obchodu.
Přezkum obchodní politiky "Globální Evropa" a strategie, které předložila Komise a kterou odsouhlasily členské státy před rokem, velmi jasně stanoví zájmy Evropské unie. Záměrem je zachovat otevřené trhy doma, podporovat a využívat jednání na multilaterální a bilaterální úrovni, otevřít zahraniční trhy a využívat účinná opatření na ochranu obchodu s cílem řešit případy nekalého obchodu nebo nekalé hospodářské soutěže.
Toto jsou všechny tři pilíře naší strategie a každý z nich je stejně důležitý.
Přezkum třetího pilíře této trojnožky probíhá po poměrně dramatických změnách ve světovém hospodářství a samozřejmě v evropském hospodářství a po posledním přezkumu našich opatření na ochranu obchodu, který se uskutečnil před více než 10 lety.
Jsme zodpovědni za to, že zajistíme, aby naše opatření fungovala správným způsobem a aby vedla ke konsenzu a podpoře a solidaritě mezi členskými státy.
Pokud dojde k oslabení tohoto fungování, bude složitější nebo méně možné uplatňovat nástroje na ochranu obchodu.
Tento přezkum uskutečňujeme, protože naším cílem je rekonstrukce a obnova tohoto konsenzu, podpory a solidarity mezi členskými státy.
Pane komisaři, abychom mohli položit ještě jednu otázku, následující dvě doplňující otázky spojím a požádám vás, abyste je zodpověděl najednou.
(EL) Vážená paní předsedající, k otázkám mého kolegy pana Casparyho bych rád přidal svou otázku o tom, kdy budeme mít přístup k hodnocení dotazníku o zelené knize.
Pane komisaři, evropská antidumpingová a antisubvenční opatření představují méně než 0,45 % hodnoty celkového dovozu do EU.
Proč potom Komise spěchá v případě jednostranného přezkumu politiky na ochranu obchodu?
Kterým směrem se Komise ubírá?
Směrem k politizování postupu nebo směrem k ochraně obyvatel před nekalými praktikami?
(PT) Vážená paní předsedající, pane komisaři, ráda bych položila otázku v souvislosti s vašimi odpověďmi.
Parlament neuznává potřebu přezkoumat nástroje na ochranu obchodu a veřejnou konzultací se dospělo ke stejnému závěru.
Pan komisař neobjasnil Parlamentu těžiště svého návrhu a zejména to, do jaké míry se jeho návrhy a přesvědčení změnila na základě veřejného slyšení a stanoviska Parlamentu.
V tom tkví podstata problému, protože nerozumíme tomu, že trvá na přezkumu nástrojů, o kterých si každý myslí, že jsou užitečné a fungují správným způsobem.
Tomu potřebujeme porozumět.
člen Komise. - Nerozumím úplně, kterou změnu směrování vážený pan poslanec myslí.
K žádné změně nedošlo. Jak jsem uvedl, zúčastněné strany, které reagovaly na přezkum, a ani Komise nedospěly k závěru, že je potřebná zásadní oprava nebo zásadní reforma.
Není mi tedy úplně jasné, co myslí změnou směrování.
Kdyby přezkum nebyl potřebný, pak se domnívám, že v souvislosti se zelenou knihou, kterou jsme zveřejnili, bychom dostali mnohem méně než 500 reakcí.
Zdá se, že zelená kniha s více než 500 reakcemi naznačuje zájem o vykonaný přezkum.
Pokud jde o první otázku, nemohu Parlamentu předložit posouzení, pokud nebylo vypracováno. Komise své posouzení ještě nevypracovala, nerozhodla o tom, jaká bude její reakce.
Dnes se uskutečnila plenární diskuse a Komise svá stanoviska oznámí, až předloží návrhy členským státům.
Zároveň budou stanoviska oznámena Parlamentu. K tomu by mělo dojít někdy v druhé polovině listopadu, což není až tak daleko.
Co se týče zpolitizování, zpolitizování těchto otázek je téměř nevyhnutelné.
Pokud evropský průmysl v současnosti zastupuje různá stanoviska a soupeřící zájmy a pokud upřímně řečeno předkládá velmi rozdílné konkurenční návrhy týkající se toho, zda si přeje přijetí opatření na ochranu obchodu, zobrazí se to na stanoviscích našich členských států.
Jestliže by si členské státy místo toho prostě nekriticky vybraly cíl a přísnou analýzu útvarů Komise a přijaly závěry a opatření, která navrhujeme, pokud by byly prostě připraveny takto konat, pak by nedocházelo ke zpolitizování.
Členské státy jsou však předmětem stejného lobbování a různých konkurenčních zájmů mezi výrobci, prodejci, distributory, dovozci a spotřebiteli, jako jsme my.
Pokud mají lidé různá stanoviska, o těchto stanoviscích se musí jednat velmi všeobecně politickým způsobem, prostřednictvím politického procesu, a k tomu právě dochází.
Otázky, které nebyly zodpovězeny pro nedostatek času, budou zodpovězeny písemně (viz příloha).
Omlouvám se tímto poslancům, kteří čekali.
Tímto zakončuji dobu vyhrazenou pro otázky.
(Jednání bylo přerušeno v 19.35 hod. a pokračovalo ve 21.00 hod.)
Zvýšení cen potravin, ochrana spotřebitele (rozprava)
Dalším bodem je rozprava o
otázce k ústnímu zodpovězení - B6-0321/2007) týkající se zvýšení cen potravin a ochrany spotřebitele, kterou položil Joseph Daul, Lutz Goepel a Neil Parish jménem skupiny PPE-DE na Komisi,
otázce k ústnímu zodpovězení - B6-0377/2007) týkající se zvýšení cen potravin a ochrany spotřebitele, kterou položil Luis Manuel Capoulas Santos jménem skupiny PSE na Komisi,
otázce k ústnímu zodpovězení - B6-0378/2007) týkající se zvýšení cen potravin a ochrany spotřebitele, kterou položil Sergio Berlato, Janusz Wojciechowski, Gintaras Didžiokas a Liam Aylward jménem skupiny UEN na Komisi,
autor. - Vážený pane předsedající, mám velkou radost z toho, že mohu dnes večer vystoupit a promluvit, protože v současnosti jsme v situaci, kdy se bezpečnost potravin stala skutečným problémem.
Dvacet pět let byl v Evropě nadbytek potravin.
Ve skutečnosti přijímáme v oblasti zemědělství, společné zemědělské politiky mnoho rozhodnutí, abychom omezili výrobu s cílem zachovat ceny, snížit využívání vývozních dotací a vyvážet výrobky na světové trhy.
Nyní jsme v situaci, která je úplně jiná: v tomto roce se ceny obilnin zvýšily trojnásobně; živočišná výroba má obrovský problém, protože jejich náklady na krmivo vzrostly přibližně o 50 % nebo 60 %. Tato situace v nás vyvolává mimořádné obavy.
Pan Daul, pan Goepel a já jsme předložili tuto otázku k ústnímu zodpovězení a jsme rádi, že paní komisařka Fischer Boelová je dnes večer přítomna, protože se domníváme, že již nyní musíme využít každou možnost, abychom dovezli dodatečné množství krmiva do Evropské unie.
Budeme muset čelit skutečnosti, že existují některá krmiva vyrobená z geneticky modifikované kukuřice a sóji, které v současnosti není možno dovézt do Evropské unie, protože nemají povolení.
Jsem přesvědčen, že musíme tuto možnost zvážit a musíme vytvořit systém, jehož prostřednictvím budeme moci udělit těmto výrobkům povolení.
Za předpokladu, že budou bezpečné, měli bychom je dovézt jako krmivo pro drůbež a zejména vepřový dobytek, jakož i pro hovězí dobytek a dojnice, protože potřebujeme zachovat vysokou konkurenceschopnost našeho průmyslu.
Kromě toho musíme zvážit situaci supermarketů. Nezapomínejme, že se neobáváme jen o ceny, které zemědělci dostávají za své zboží, ale zajímáme se i o to, jakou cenu musí zaplatit spotřebitel.
Jsme svědky toho, že například ze suroviny, jakou je pšenice, se ve skutečnosti vyrábí pouze 10 % bochníku chleba, a i přesto cena bochníku závratně roste, protože supermarkety tvrdí, že za pšenici musí platit mnohem vyšší cenu.
Musíme proto vyvinout tlak na supermarkety, abychom zabezpečili, že spotřebitelé platí správnou cenu.
Je úžasné, že evropské zemědělství tím získává velmi silné postavení, aby se vyrovnalo skvělému novému světu, protože budeme potřebovat potravinářskou výrobu, zemědělce a venkov. Všechny uvedené oblasti fungují velmi dobře.
Ale jak tvrdím, nyní musíme vytvořit rovnováhu mezi odvětvím obilnin a živočišnou výrobou. Proto jsme předložili tuto otázku.
Rádi bychom si vyslechli názor paní komisařky Fischer Boelové.
autor. - (PT) Vážený pane předsedající, vážená paní komisařko, rád vás znovu vidím na půdě Parlamentu.
Jak víte, před několika měsíci jsme byli překvapeni situací na trhu některých zemědělských výrobků, kterou jsme nedlouho předtím považovali za nemyslitelnou. Vznikl nesmírný tlak na dodávky s důsledky, které pozorujeme.
Tento tlak postupně způsobil závažný zmatek v odvětví chovu hospodářských zvířat, předvídatelné důsledky v růstu spotřebitelských cen, a nezapomínejme na varování organizace FAO o důsledcích pro potraviny v mnoha oblastech světa, které by mohly vyplynout z této situace.
Nezapomínejme, že zatímco v Evropě utratíme 10 až 20 % příjmů domácností za potraviny, jsou společnosti, v nichž tato položka představuje 90 % příjmů a více. Není složité si představit, co by růst cen znamenal pro tyto rozsáhlé populace, které jsou už i tak ve velké míře znevýhodněny.
Proto musíme okamžitě jednat a jsem velmi rád, že Komise jednala pohotově a správným způsobem tím, že přijala některá zmírňující opatření a zrušila závazky na rok 2008 v souvislosti s vynětím půdy z produkce.
Je škoda, že jsme nevykonali více.
Mohla být pravděpodobně přijata i jiná opatření bez dodatečných nákladů pro rozpočet Společenství, jako například podpora autorizace plateb pomoci pro některé chovatele hospodářských zvířat, na kterou mají nárok, a kteří jsou samozřejmě dvojnásobně poškozeni nejen rostoucími cenami, ale i tím, že se musí vypořádat s chorobami hospodářských zvířat, jakou je "katarální horečka". Domnívám se tedy, že tentokrát jsme mohli vykonat trochu více.
Nejvíce ze všeho však musíme důkladněji posuzovat a analyzovat situaci, abychom mohli rychle stanovit opatření, která je z krátkodobého hlediska možno přijmout v blízké budoucnosti.
Přirozeně, že důvěřujeme vnímavosti paní komisařky a Komise v tom, že navážou na naše obavy.
autor. - (IT) Vážený pane předsedající, paní komisařko, dámy a pánové, v celé Evropě pozorujeme paušální zvyšování cen potravin.
Vykonané průzkumy trhu ukazují, že evropští spotřebitelé radikálně mění své stravovací návyky. Jsou nuceni změnit kvalitu a druh výrobků, které kupují, v důsledku přehnaně vysokých cen.
Toto zvyšování je možno přisoudit nadměrnému počtu přechodných fází, kterými musí výrobky projít na cestě od výrobce ke spotřebiteli, a nepřiměřenému zvyšování, které uplatňují hlavní řetězce supermarketů.
Jedna věc je však jistá: nemůžeme a nesmíme obviňovat naše zemědělce, kteří jsou hlavními oběťmi této znepokojující situace.
Vážený pane předsedající a paní komisařko, domníváme se, že nyní více než kdykoli předtím musíme chránit evropský zemědělský model s cílem bránit vnitrostátní zemědělské trhy před fluktuací mezinárodních cen a vytvořit základ pro ochranu výrobních modelů a využívání území, která jsou tak příznačná pro evropské zemědělství.
Vítáme nedávné rozhodnutí Rady o ratifikaci návrhu zrušení závazků v souvislosti s vynětím půdy z produkce na rok 2008.
Tímto však nevynakládáme dostatečné úsilí na to, abychom mohli být spokojeni se znepokojující situací v souvislosti se zásobami pšenice a rostoucí cenou obilnin na světových trzích.
Potřebujeme spolupracovat s různými organizacemi společného trhu a správně využít tyto mechanismy pro opětovné dosažení rovnováhy trhu, která by pomohla uvolnit ceny potravin alespoň na vnitřním trhu.
V poslední otázce jsme požádali Komisi, aby navrhla okamžité zvýšení kvót na mléko nejméně o 2-3 % s cílem ustálit cenu tohoto zboží široké spotřeby.
V současné složitém hospodářském klimatu má Evropská unie a členské státy povinnost pomáhat spotřebitelům zachovat jejich kupní sílu v oblasti potravin a zároveň ochraňovat právo našich zemědělců na zisk.
členka Komise. - Vážený pane předsedající, vzpomínám si na staré japonské prokletí: "Ať žiješ v zajímavé době" a domnívám se, že to je přesně to, co prožíváme my.
Jak to už uvedli řečníci, v posledních šesti až osmi měsících jsme viděli raketový vzestup cen nezpracovaných surovin v odvětví zemědělství. Musím však říci, že z historického hlediska ke zvyšování dochází z nízké úrovně.
Domnívám se, že je důležité, abychom si to všichni uvědomili.
Tento nárůst cen se odrazí ve spotřebitelských cenách, ale v nižší míře.
Pokud mohu uvést příklad chleba, základní komodity, použiji německý příklad. Pokud si vezmete cenu chleba v supermarketu nebo v obchodě v Německu, pouze 4 % ceny se vztahují k ceně nákladů na pšenici.
Jak už bylo uvedeno, v mlékárenském odvětví se očekává několik různých opatření.
V 11 členských státech byly 1. dubna 2006 a 1. dubna 2007 zvýšeny kvóty na mléko o 0,5 %.
Osm nových členských států dostalo 1. dubna 2006 rezervu na restrukturalizaci v rozpětí od 2 % do 5 % výše jejich vnitrostátní kvóty.
V následujícím roce, 1. dubna 2008, dostane 11 členských států ke zvýšené kvótě dalších 0,5 %.
Kromě toho byla podpůrná pomoc výrazně snížena a v současnosti vůbec neexistují vývozní náhrady a pomoc při prodeji, tyto možnosti se vůbec nevyužívají.
Komise přijme koncem tohoto roku zprávu o vyhlídkách trhu v mlékárenském odvětví a poskytne nám tím základ pro další diskuse o potřebě opětovného zvyšování kvóty.
Už jsem tu navíc měla příležitost jasně naznačit zánik systému kvót na mléko do 31. března 2015. Stejně jsem uvedla, že systém kvót je potřeba rušit od nynějška až do roku 2015 postupně.
Další z uvedených možností je zvýšit v tomto období systém kvót a budeme mít příležitost diskutovat o tom při kontrole stavu v následujícím roce.
V odvětví obilnin jsou důvody zvýšení cen různé.
Abychom se vyhnuli nedorozuměním, měla bych uvést, že prudké zvyšování cen není způsobeno biopalivy.
V současnosti v Evropě využíváme méně než 2 % produkce obilnin na výrobu etanolu. Důvody jsou však jiné: nepříznivé povětrnostní podmínky v Austrálii, sucho v jižní Evropě, záplavy v severní části Evropy, rostoucí poptávka Indie a Číny a omezený vývoz Ruska a Ukrajiny.
Dále samozřejmě dochází k "efektu sněhové koule" díky velmi silnému důrazu na etanol ze strany Spojených států amerických, což do určité míry ovlivňuje ceny kukuřice.
Jak už bylo uvedeno, Komise reagovala: množství půdy vyňaté z produkce je pro následující hospodářský rok na nulové úrovni, takže na podzim tohoto roku a na jaře následujícího roku se bude sít.
Otázka, zda pokračovat v tom, že se půda z produkce nebude vyjímat, bude předmětem diskuse při následující kontrole stavu.
Očekáváme, že nevyjmutí půdy z produkce by mohlo přispět k vytvoření 10, 12 až 15 milionů tun zásob v závislosti na klimatických podmínkách.
Kromě toho předložím kolegiu komisařů návrh Radě na pozastavení dovozních cel na obilniny pro následující tržní rok.
Domnívám se, že tyto iniciativy nám pomohou oslabit tlak na odvětví chovu hospodářských zvířat a spotřebitelské ceny.
Odvětví vepřového masa trápí jiné problémy.
Masa je dostatečné množství, v odvětví tedy dochází k nerovnováze vstupu a výstupu, a proto se řídící výbor minulý čtvrtek rozhodl vytvořit možnost soukromého uskladnění, které, doufám, v odvětví vepřového masa pomůže odstranit potíže.
Existují jiné možnosti, ale domnívám se, že bychom se měli pokusit najít správnou rovnováhu, protože máme-li pouze prodlužovat bolest, nezískáme vůbec nic.
Jsem tedy přesvědčena, že jsme reagovali, a mám příležitost poděkovat Parlamentu za jeho rychlou reakci, abychom mohli vyslat odvětví zemědělství jasný a okamžitý signál týkající se půdy vyjmuté z produkce.
Vzhledem k tomu, že můj čas uplynul, v závěrečných poznámkách bych se ráda vrátila k otázce geneticky modifikovaných organismů.
jménem skupiny PPE-DE. - Vážený pane předsedající, ráda bych se podělila o svůj čas s paní komisařkou, protože mě zajímají její stanoviska ke geneticky modifikovaným organismům, ale budu přítomna po celou rozpravu.
V této sněmovně to neodeznělo poprvé a myslím, že konec období relativně levných potravin je trpkou skutečností. Rovněž si myslím, že tento průběh nepředpokládali v Komisi a ani na celosvětové úrovni.
Paní komisařka uvedla některé důvody současné nerovnováhy v poptávce a nabídce a já s ní souhlasím. Počasí, změna klimatu, poptávka rozvojových zemí a samozřejmě biopaliva působí celosvětově.
Paní komisařka to potvrdila. Je však důležité si uvědomit, a v této sněmovně to už uvedli kolegové přede mnou, co váš předchůdce, pan Fischler, vyhlásil při reformě SZP v roce 2003.
Slíbil farmářům lepší tržní ceny.
V současnosti jsme svědkem následků těchto reforem. Začínáme je zpochybňovat pro jejich vliv na spotřebitelské ceny.
K pozitivnímu vývoji došlo v oblasti mléka a obilnin. Vývoj však nebyl stejně pozitivní v odvětví chovu hospodářských zvířat, pokud jde o výrobce hovězího, jehněčího, kuřecího a vepřového masa, o kterém už paní komisařka hovořila.
V současnosti se ptáme na nestabilitu a na to, zda je tato nestabilita v poptávce a nabídce správná.
Nedávno mi významná potravinářská společnost sdělila, že zákazníci supermarketů nemají informace o ekonomické stránce výroby potravin, protože nemají o tuto otázku zájem.
Začínají si toho však všímat, a to je dobrá zpráva. Musíme však monitorovat sílu supermarketů a dohlížet na to, zda zohledňují zvyšování cen, které účtují výrobcům potravin.
Ráda bych v této souvislosti vyzvala Komisi, pravděpodobně paní komisařku pro hospodářskou soutěž, aby věnovala této otázce důslednou pozornost.
Komise tento přístup v minulosti odmítla.
Pokud jde o geneticky modifikované organismy, to je důležitá otázka.
Problém souvisí s rozdílnými postupy schvalování v Evropské unii a ve Spojených státech amerických. Tuto otázku potřebujeme přezkoumat.
Dříve, než vyjádřím svá stanoviska, očekávám komentář paní komisařky ke geneticky modifikovaným organismům.
Na závěr nemůžeme přehlížet vliv nejistoty na rozvojový svět, zejména v souvislosti s trhem s obilím, kde země, které si nemohou dovolit platit více za potraviny, jsou svědky obrovského nárůstu svých výdajů na ně.
V této sněmovně si to musíme uvědomit a zohlednit to v našich politikách.
jménem skupiny PSE. - (FR) Vážený pane předsedající, paní komisařko, dámy a pánové, v úterý 16. října u příležitosti Světového dne potravin, chtěla Organizace pro výživu a zemědělství zvýšit informovanost veřejnosti o podvýživě, kterou v současnosti trpí 854 milionů lidí na celém světě.
Při této příležitosti byla zdůrazněna rostoucí cena nezpracovaných zemědělských surovin, zejména její následky pro spotřebitele v rozvojových zemích, o čemž obšírně hovořili moji kolegové poslanci, ale i její vliv na populace chudých zemí, které dovážejí obilniny.
Zatímco v rozvinutých zemích utratíme 10 až 20 % svého rozpočtu na domácnost na potraviny, v nejméně rozvinutých zemích tento číselný údaj představuje 60 až 80 % rozpočtu a nárůst cen obilnin na úrovni 20 % má drastické důsledky.
Tuto situaci zhoršuje skutečnost, že některé země závisí ve velké míře na dovozu a jsou zasaženy fluktuací měny, změnami klimatu a nárůstem dopravních nákladů.
Paní komisařko, částečně jste odpověděla, ale doufám, že budou přijata další opatření.
Jaké opatření zamýšlíte přijmout v krátkodobém a střednědobém výhledu v případě kontroly stavu SZP s cílem vyřešit tuto složitou situaci na severu a složitější situaci na jihu a s cílem přispět ke globální rovnováze cen potravin?
jménem skupiny ALDE. - (DA) Vážený pane předsedající, paní komisařko, je důležité, abychom se v současnosti soustředili na velmi zajímavou situaci, které jsme momentálně svědky v souvislosti s velmi výrazným zvyšováním cen několika nezpracovaných zemědělských surovin.
Zároveň víme, že v oblastech, v kterých se ještě zvýšení neprojevilo, konkrétně v odvětví vepřového masa, přivodí velmi nákladnou zimu, pokud jde o ceny potravin.
Uvědomujeme si skryté příčiny: nízká podzimní úroda, prázdné sklady kukuřice atd. Nebudu se tomu podrobně věnovat.
Domnívám se, že vzhledem k současné situaci bychom měli více diskutovat.
Především bychom neměli pociťovat obavy ze současného růstu cen.
Už příliš dlouho je litr mléka levnější než litr kokakoly a litr vody.
Není úplně rozumné připustit, že potraviny by neměly stát tolik, kolik ve skutečnosti stát mají, vzhledem k dlouhé době potřebné na výrobu a mnoha pracovním hodinám stojícím za výrobky, zejména v odvětví mléka.
Je stejně jasné, že v současnosti nastala v Evropě příležitost zvýšit výrobu potravin.
Trh to od nás v podstatě žádá.
Komise ukázala správnou iniciativu tím, že z produkce nevyňala půdu, a samozřejmě stále máme příležitost velmi rychle zvýšit výrobu zejména v odvětví mléka.
Měli bychom pokračovat v reformě společné zemědělské politiky z roku 2003 tím, že budeme snižovat podporu. Měli bychom vážně diskutovat o dalších přesunech zemědělské pomoci směrem k politice rozvoje venkova.
V současnosti máme příležitost nastartovat v EU dynamickou zemědělskou výrobu. To znamená, že farmářům můžeme poskytnout větší svobodu než momentálně mají, aby využili současnou vysokou poptávku.
Přirozeně se, jak je zvykem, postaráme rovněž o farmáře v horských oblastech a méně úrodných regionech. To je všechno, co potřebujeme udělat!
Nesmíme se však obávat nárůstu cen, ale místo toho porozumět a aktivně využít situaci, v které se nacházíme.
Vážený pane předsedající, v posledním období jsme v Evropské unii viděli značný nárůst cen základních potravin, zejména v nových členských státech.
Například v Polsku se za poslední dva roky zvýšila cena chleba o 15 %, cena jablek o 83 % a cena brambor o 33 %, zatímco cena mléka se téměř zdvojnásobila.
Podobný trend je v některých starých členských státech, v Itálii a Irsku.
Z nových členských států byla svědkem zdvojnásobení ceny obilnin, mléka, ovoce a zeleniny i Litva.
Na druhé straně je politika EU založená na omezení objemu zemědělské výroby a tato politika se stále více zdá být v rozporu s potřebami spotřebitele.
Všechny takzvané reformy společné zemědělské politiky jsou založené na omezení výroby v rámci Evropské unie.
Reforma trhu s cukrem je silným omezením výroby cukru v Evropské unii, z 18 milionů tun na 12 milionů tun.
Reforma trhu s vínem rovněž zahrnuje omezení výroby.
Ostatní reformy jsou rovněž zaměřeny na nižší výrobu v Evropské unii.
Na druhé straně jsme zaznamenali důležitý signál.
Spotřebitelé v Evropě žádají více potravin a to je důležitý signál, že je třeba přezkoumat celkový cíl společné zemědělské politiky.
Musíme se sami sebe zeptat, zda způsob omezení výroby a stanovení výrobních kvót je v podstatě správný, kromě jiného z hlediska zájmů spotřebitele, neboť se to týká hlavně jich.
Jedná se o Evropu, která poskytuje tolik potravin, kolik její obyvatelé vyžadují.
Existuje mnoho signálů, poukazujících na potřebu přezkumu zemědělské politiky, kterou uskutečňujeme.
Velice vám děkuji.
jménem skupiny Verts/ALE. - (DE) Vážený pane předsedající, paní komisařko, tato diskuse se nám vymkla z rukou.
Bavíme se o klesajících cenách, nejnižších možných cenách, rekordních minimech už celé roky.
Všichni řečníci nyní naříkají nad skutečností rostoucích cen, když konečně jednou stoupají, a vyzývají k opatření na pozastavení růstu cen.
Měli bychom být šťastní, že trh funguje, s vaší pomocí.
S pomocí vašich předchůdců, ale i díky požadavkům Evropského parlamentu se skoncovalo s několikamiliardovou intervencí a stabilizací cen. Vyvolal se tlak, který zničil tržní ceny na světovém trhu a způsobil potíže zemím třetího světa.
Konečně byl vliv těchto okolností omezen a my se přibližujeme trhu, vstupujeme do stavu, který je zhoršován využíváním kukuřice na výrobu paliv.
Existuje mnoho dalších důvodů současné mimořádné poptávky na trhu.
Trh reaguje, ceny stoupají a nyní my v Evropském parlamentu, jako zástupci farmářů, žádáme o jejich opětovné snížení.
Po svých 20 až 25 letech v Parlamentu jsem se nikdy nezúčastnil ničeho tak komického.
Proto jsem tleskal panu Buskovi.
Z této situace bychom měli mít radost.
Samozřejmě, že bychom měli dbát o ty, kteří si nemohou dovolit kupovat potravu za běžné ceny.
Musíme hledat důvody v nespravedlivých mzdách a zavádějících sociálních politikách v každé zemi, ale nemůžeme přijímat opatření k tomu, abychom vložili potraviny do úst chudých na úkor farmářů, z nichž statisíce zanechali v posledních letech farmaření.
Taková diskuse je úplně nesprávná!
Jsem rád, že tu dnes můžeme diskutovat o situaci, a že máme trh, na kterém ceny konečně rostou.
Vážený pane předsedající, dámy a pánové, myslím, že je důležité zahájit tuto diskusi, třebaže částečně z důvodu toho, co nám řekla paní komisařka, ještě nechápeme problém v celém jeho rozsahu.
Rád bych paní komisařce připomenul, že před několika měsíci jsme žádali o moratorium na diskusi o pozměňujících a doplňujících návrzích k SOT s ovocem a zeleninou s cílem zastavit a zvážit průběh situace, a to, co se děje v současnosti s vínem, na základě několika bodů, které bych nyní rád nastolil.
První bod: bavíme se o žních, které skončily neúspěchem pro klimatické události, ale neuvádíme skutečnost, že s tímto problémem se budeme setkávat léta, protože ke změně klimatu dochází v Evropě a na celém světě.
Skutečnost číslo jedna!
Druhý bod: v porovnání s rokem 1950, kdy nás bylo 2,5 miliardy a každému na planetě připadala polovina hektaru půdy, dosáhne světová populace do roku 2020 počet 7,5 miliardy (podle údajů OSN) přibližně s 0,2 hektaru půdy na obdělávání na obyvatele.
Rozumím důvodům tvrzení pana Baringdorfa o tom, že je to důležitý problém, ale nemyslím si, že růst, kterého jsme v současnosti svědky, znamená výhodu pro výrobce.
Pokud si povšimneme rozdílu mezi cenou výrobku a cenou, kterou platí spotřebitelé, vidíme, že spotřebitelé a výrobci platí za velmi dlouhý dodavatelský řetězec.
Je to však částečně z důvodu politik vytvořených na půdě Evropského parlamentu. Domnívám se tedy, že paní komisařka by měla důkladně přezkoumat opatření, které se chystáme přijmout.
Samozřejmě, že bylo důležité vrátit neobdělávanou půdu zpět do procesu pěstování, i když dnes nejvíce potřebujeme důkladnou diskusi.
Když bylo vytvořeno Evropské společenství, bylo přijato opatření s cílem splnit potravinové požadavky obyvatel Evropy.
Dnes bychom měli přijmout stejnou politiku.
Už si více nemůžeme dovolit nechat půdu neobdělanou v rámci politiky takzvaného oddělení, protože to vede ke ztrátě výroby a naše otázky nemají význam.
Musíme se proto připravit na důkladnou diskusi o tom, zda politiky několika posledních let odpovídaly na otázku spotřebitele a výrobců, nebo naopak, zda způsobily problémy oběma stranám.
Vážený pane předsedající, chci se soustředit na situaci v tomto rozsáhlém odvětví.
Nebudu využívat čas na podrobný popis zoufalé situace, v níž se mnoho výrobců v tomto odvětví nachází. Raději se chci zaměřit na kroky, které by paní komisařka měla podle mého názoru vykonat s cílem pomoci.
Uvedu čtyři nebo pět bodů.
Zaprvé se domnívám, že paní komisařka by si měla uvědomit, že měkká opatření, jako podpora trhu, nebudou dostatečná.
Zadruhé by se více než dosud měla postavit dlouhodobému působení na dostupnost obilnin a na ceny nekontrolovatelného obratu na výrobu biopaliv ve Spojených státech amerických.
Jejich velmi agresivní cíle v podstatě v plné míře využívají dovozy, které v této souvislosti potřebujeme.
Zatřetí, zásoby zrna v intervenčních skladech jsou velmi nízké a jejich podíl v porovnání s poptávkou je přímo znepokojující. Proto je okamžitě potřeba přijmout opatření na vyřešení této rovnováhy.
Začtvrté se domnívám, že paní komisařka musí být v boji za rychlejší schválení geneticky modifikovaných substitutů aktivnější.
Promiňte, paní komisařko, ale jménem zemědělství se potřebujete vyrovnat zanícení komisařů Kyprianoua a Dimase v jejich boji proti schvalování geneticky modifikovaných organismů.
Zapáté a na závěr musíte stanovit dolní hranici na trhu pro naše rozsáhlé odvětví s vývozními náhradami okamžitě rozšířenými na maso a uzeniny.
V této souvislosti si nejsem jist, zda pomoc soukromému skladování bude z dlouhodobého hlediska správným řešením.
Vážený pane předsedající, nejdříve mi dovolte ujistit pana Graefa zu Baringdorfa, že jsem rád, pokud ceny pro naše farmáře konečně stoupají, pokud z tohoto stavu mají prospěch farmáři, nikoli řetězce supermarketů.
Nízký počet řetězců supermarketů, které dominují v maloobchodním odvětví v Evropě, měl až dosud prospěch na úkor našich farmářů a výrobců.
V mém volebním obvodu ve Skotsku výrobci mléčných výrobků dlouho dostávali 0,17 GBP za litr mléka, což je cena nižší než náklady na výrobu, zatímco na pultech supermarketů se mléko prodávalo za více než 0,50 GBP.
Tato situace vedla mnoho chovatelů dobytka v mém volebním obvodu k ukončení činnosti v této oblasti.
V současnosti vidíme, že farmáři dostávají za pšenici cenu pouze o 10 % vyšší, zatímco cena pšeničných výrobků v supermarketech se zvýšila o 40 %.
Chci zdůraznit, že supermarkety využívají fluktuaci ceny k přivlastnění si vyšších zisků.
Je to hanba a úplně souhlasím s panem Parishem v tom, že bychom měli požádat Komisi, aby zahájila šetření cenové politiky řetězců supermarketů s cílem zabezpečit spravedlivou dohodu pro spotřebitele a výrobce.
(ES) Vážený pane předsedající, je zřejmé, že růst cen, který spotřebitelé zažívají přímo ve svých nákupních košících, je důsledkem více faktorů, ale v mém projevu se budu věnovat pouze tvrzením pana Stevensona.
Domnívám se, že úloha zprostředkovatelů a velkých řetězců maloobchodních prodejců potravin je znepokojující.
V mnoha případech reagují na spekulativní tendence, takže růst cen konečných výrobků je v percentuálním vyjádření vyšší než růst cen nezpracovaných surovin.
Situace je rovněž velmi znepokojivá pro výrobce, kteří jsou i vzhledem k obrovské kupní síle velkého maloobchodního odvětví povinni snižovat svoje prodejní ceny, aniž by byli schopni zohlednit růst cen nezpracovaných surovin nebo paliva.
Domnívám se proto a souhlasím s předcházejícím řečníkem, že je důležité, aby Komise konala a přijímala opatření.
Zároveň chci poděkovat paní komisařce za to, že přišla. Opatření by se měla týkat šetření a přijímání nevyhnutelných opatření s cílem ukončit tyto postupy, které jsou nespravedlivé a v mnoha případech zneužívají situaci.
Myslím, že je načase přijmout usnesení, a že bychom měli být schopni přijmout opatření.
(PL) Vážený pane předsedající, mnoho řečníků přede mnou vyjádřilo spokojenost s růstem cen potravin, ale musíme se ptát, zda tuto cenu pozitivně pociťuje farmář.
Mám vážné obavy, že nikoli.
V současnosti mnoho malých farmářů přestává v souladu s politikou Komise a Evropské unie vykonávat svou činnost.
Rovněž se však musíme sami sebe zeptat, jaký druh potravin farmáři dostávají?
Dostávají hovězí maso z Brazílie, cukr z Jižní Ameriky, kuřata pochybné kvality z Asie. Na trh se tak dostávají levné potraviny, které nám "snižují" ceny, ale ve skutečnosti omezují výrobu v Evropě.
Vyvstává tato otázka: budeme muset i nadále sklánět hlavy před průmyslovou lobby?
Proč nemůžeme v konečném důsledku opět začít podporovat evropské farmáře? V době, kdy vznikl prostor na zvýšení této výroby a na zvýšení kvót na mléko a škrob, po kterém je například neustálá poptávka v Polsku a ostatních zemích východní Evropy.
(EL) Vážený pane předsedající, problém s chlebem, mlékem, brambory a jinými potravinami, které jsou předmětem kolísání cen, které je v některých členských státech desetkrát vyšší než současná úroveň inflace, je velmi vážný, zejména pro skupiny s nízkým příjmem, vynakládající hlavní část rozpočtu na potraviny.
Tento problém nevznikl náhle.
Víme, že potravinářský průmysl kontroluje několik podniků, které mají vysoké zisky na úkor výrobců a spotřebitelů. Spotřebitelské ceny jsou mnohokrát vyšší než ceny, které platí výrobci, z důvodu vysokého počtu zprostředkovatelů a tržního monopolu.
Z uvedeného důvodu se v současnosti zvýšila poptávka po potravinách a krmivech pro zvířata. Obilniny a olej z řepky olejné se využívají při výrobě biopaliv nikoli z environmentálních důvodů, ale v rámci plánů na zisky nadnárodních ropných společností.
Ceny klesly a intervence EU s cílem pomoci pěstování obilnin se snížila, stejně došlo k povinnému vyjmutí půdy z produkce z důvodu SZP.
Všechny tyto faktory spolu s povětrnostními podmínkami výrazně snížily zásoby a výrobu EU.
Obchod a průmysl však tuto situaci využily na úkor farmářů a spotřebitele.
Proto ceny potravin a krmiva pro zvířata stouply.
Tento nárůst zhoršil postavení pracujících, zvýšil počet podvyživených lidí a vedl k bankrotu malých a středně velkých farem s hospodářskými zvířaty.
Řečtí farmáři s hospodářskými zvířaty jsou zoufalí, přijímají opatření s cílem žádat o výraznou pomoc, aby mohli přežít.
Rozhodnutí Rady ministrů z 26. září o zrušení povinného vyjmutí půdy z produkce, pozastavení cel na dovážené obilniny a ostatních opatřeních, která jste uvedla, paní komisařko, částečně pomůže v této situaci, ale problém nevyřeší.
Rozhodnutím se navrhují poloviční opatření, která jsou sama o sobě nedostatečná.
Je potřeba přijmout důkladná opatření s cílem zvýšit zásoby krmiva pro zvířata, zavést kontroly cen, zakročit proti kartelům a zabránit spekulacím.
(DE) Vážený pane předsedající, paní komisařko, dámy a pánové, jsem velmi ráda, že dnes probíhá tato rozprava s paní komisařkou.
S růstem cen komodit lidé opět věnují více pozornosti zemědělství.
Na jedné straně, jak to uvedla paní komisařka a někteří řečníci, je tento stav důsledkem poptávky třetích zemí a na druhé straně vyplývá z nízké úrody v tradičních zemědělských vývozních zemích jako Austrálie a Nový Zéland.
Proto je důležité mobilizovat všechny zdroje, které v Evropě máme.
Při své návštěvě Rumunska jsem vypočítala, že nejméně třetina obdělavatelné půdy se nevyužívá a nikdy se nevyužívala.
Ve svých členských státech máme významné zdroje.
Prvním krokem by určitě bylo nenechávat půdu nadále nevyužitou.
Jak již bylo uvedeno, jako farmářka jsem upřímně přesvědčená, že první prioritou by měla být výroba zdravých potravin, druhou prioritou by měla být výroba krmiva a třetí výroba energetických surovin.
Ve skutečnosti se však domnívám, že mírný nárůst ceny ve prospěch našich farmářů nijak nezpůsobuje úpravu ceny, která by nahradila ztráty za poslední desetiletí.
Jak mnoho řečníků uvedlo, my možná dostáváme o 10 % více v cenách základních surovin, ale maloobchodníci tuto cenu v některých případech zvyšují o 40 % až 50 %.
Myslím například na máslo a nezdá se mi to spravedlivé.
Jednou z reakcí nás, farmářů, by bylo lépe se seskupit do výrobních družstev, uzavřít výrobní smlouvy s cílem dostat se do přímého kontaktu s monopolními maloobchodníky s potravinami.
(HU) Tato rozprava již zase jasně dokazuje různorodost názorů v tomto Parlamentu.
Souhlasím s panem Stevensonem zejména v tom, že tento růst cen vyvolává velmi malý růst příjmů farmářů v porovnání s odvětvím obchodu, řetězci supermarketů a tržními spekulanty, kteří si přivlastňují lví podíl.
Dalším problémem je obrovský zisk producentů obilnin, zatímco producenti dobytka budou ve značné míře ztrátoví.
Došlo k neudržitelné situaci: v rámci společné zemědělské politiky jsou některá odvětví zanedbávaná, jiná podporovaná, a tento růst cen způsobuje ještě větší zhoršování stavu zanedbávaných odvětví, zatímco prosperující odvětví ještě více zbohatnou.
Souhlasím s panem Graefem zu Baringdorfem v tom, že růst cen je vývoj správným směrem, ale ptám se, kdo na tento růst cen doplatí?
Tyto protiklady stále narůstají a deformace společné zemědělské politiky se naneštěstí prohlubují a zhoršují.
Musíme od základu přezkoumat společnou zemědělskou politiku, protože postupné intervence mají pouze kosmetický charakter.
Společná zemědělská politika nemůže fungovat správně, pokud produkce dobytka, vína, zeleniny a ovoce, vepřového masa a drůbeže budou zanedbávanými odvětvími.
Děkuji.
(ES) Vážený pane předsedající, jak jsem se vyjádřila minulý měsíc při rozpravě v Parlamentu o zrušení vyjmutí půdy z produkce, která probíhala těsně před půlnocí, růst zemědělských cen by měl vést k důkladné diskusi o směřování společné zemědělské politiky.
Brzy dostaneme na stůl sdělení Evropské komise o "stavu kontroly" SZP. Obávám se však, že výkonní pracovníci nebudou v tomto sdělení dostatečně stateční, aby uznali, že za liberalizace trhů se rovněž platí, a že tuto cenu začínají v současnosti platit evropští farmáři a spotřebitelé.
Mnoho poslanců tohoto Parlamentu stále podporovalo odstranění opatření na řízení trhu a přispělo k vytvoření negativního obrazu, který si evropští spotřebitelé vybudovali v souvislosti s SZP.
Jak jsem uvedla na posledním plenárním zasedání, ráda bych se dozvěděla, jak vysvětlíme občanům, že téměř nemáme nástroje na kontrolu tohoto růstu zemědělských cen v Evropské unii.
Rovněž by bylo zajímavé zeptat se Evropské komise na odhad budoucích nákladů evropských občanů na tento růst cen potravin a na porovnání těchto nákladů s náklady každého občana na společnou zemědělskou politiku.
Kromě toho bych se opravdu ráda dozvěděla, zda občané budou mít v konečném důsledku v následujících letech prospěch z liberalizace trhů a drastických snížení přímé pomoci, kterými evropští farmáři tak trpí.
Uvedu statistické údaje, které pokládám za velmi důležité: před vytvořením SZP, v roce 1961, byly ceny nezpracovaných surovin na výrobu krmiva pro zvířata dvakrát vyšší než ceny, které farmáři platili o 20 let později.
Společná zemědělská politika zaručovala dodávky nezpracovaných surovin za přijatelnou cenu a zároveň evropští spotřebitelé měli užitek ze spravedlivé ceny základní komodity.
V mé zemi, ve Španělsku, vnímáme růst cen takových základních potravin, jako je mléko.
Domnívám se, že ministři hospodářství a financí evropských vlád by se měli v současnosti více věnovat důsledkům, které tento nárůst bude mít na inflaci v jejich zemích.
(ES) Vážený pane předsedající, paní komisařko, všichni přítomní, dnes večer si uvědomujeme všechny příčiny růstu cen obilnin a nezpracovaných surovin.
I když jste nám poskytli některé kvalitní úvahy o příčinách, jsou další otázky, okolo kterých jste přecházeli po špičkách.
Vzhledem k tomu, že nám v listopadu předložíte své návrhy o "stavu kontroly" SZP, ráda bych vám nyní řekla svůj názor a vyjádřila naději, že v tomto "stavu kontroly" analyzujete to, zda je SZP v souladu s novými požadavky globálního trhu. Jsem totiž přesvědčená, že jednou z hlavních příčin omezení evropské produkce byl nedostatek předvídavosti odborníků Společenství.
Musíme přezkoumat současnou politiku mimořádně omezených zásob.
Jak již bylo uvedeno, intervenční sklady Společenství by měly představovat bezpečnou síť na zabezpečení dodávek v období, jako je toto, ale dodávky se nekonají a sklady Společenství jsou prázdné.
Paní komisařko, velmi se obávám důsledků růstu cen krmiva pro zvířata na evropský chov dobytka, neboť současná situace velmi negativně ovlivňuje zejména malé a středně velké farmy.
Vážený pane předsedající, je to velmi dobře načasovaná rozprava.
Všichni víme, že ceny obilnin se dramaticky zvýšily, a známe důvody.
Paní komisařko, je to opravdu tak, že potřebujeme dovozy obilnin a substitutů ze zemí mimo Evropskou unii, zejména ze Spojených států amerických, a jsme na nich závislí.
V této souvislosti se obávám, že přijetí rozhodnutí o nových druzích obilnin, které se mají schválit, trvá příliš dlouho.
Uvědomuji si, že to není nevyhnutelně chyba Komise.
Je to chyba vnitrostátních vlád, protože ony se nemohou dohodnout.
Budete muset přijmout rozhodnutí a já jsem přesvědčen, že ho přijmete co nejdříve.
Naléhal bych na rychlejší schválení nových druhů obilnin, o kterých se uvažuje.
Vzhledem k tomu, že cenové vstupy rostou, náklady se nevyhnutelně přenesou na spotřebitele.
Na tuto situaci se nikdo netěší, ale musíme se postavit tváří v tvář síle supermarketů.
Pana Graefa zu Baringdorfa znám přibližně 19 let, od svého příchodu do tohoto Parlamentu.
Musím říci, že někdy pochopí situaci správně, jindy ne. Tentokrát se mýlí.
Nenamítám nic vůči rostoucím cenám, pokud se cena odrazí na straně výrobce, zpracovatele a spotřebitele.
Musíme vyřešit nejen tuto otázku, ale i využití geneticky modifikovaných obilnin.
Do Evropské unie dovážíme potraviny, aby naši spotřebitelé nakupovali v našich obchodech, a nemáme představu o způsobu jejich výroby.
Tyto dovážené suroviny není možno vystopovat.
Mohly být vyrobeny jakýmkoli způsobem.
Tuto otázku musíme řešit.
Velké množství masa z Brazílie, abychom jmenovali jednu zemi, o které jsme diskutovali, se určitě produkuje s využitím geneticky modifikovaných obilnin.
Jak poznáme rozdíl?
- (FR) Vážený pane předsedající, paní komisařko, dámy a pánové, ráda bych pogratulovala autorům tohoto usnesení a vyjádřila jim svou podporu.
Rostoucí cena obilnin, a tím i potravin, vyjadřuje obecně současnou závislost Evropy na nestálosti světových zemědělských trhů.
Přijmout tuto situaci by znamenalo přijmout skutečnost, že spotřebitelé se stávají nástrojem stabilizace ve fázi korekce na těchto trzích.
Přijmout tuto situaci by rovněž znamenalo popřít vliv velkých supermarketů, které 40 let přispívaly ke klesajícímu trendu cen pro farmáře, zatímco ceny potravin pro spotřebitele zůstaly stejné, nebo rostly.
Velké supermarkety by mohly a měly využít nadměrné marže na zmírňování rostoucích nákladů nezpracovaných zemědělských surovin v době krize, kterou v současnosti prožíváme.
Je zřejmé, že to tak není.
Velké supermarkety pokračují ve zneužívání svého dominantního postavení a Komise musí v současnosti naléhavě diskutovat o této otázce, aby se z evropských spotřebitelů nestali rukojmí nespravedlivého a nebezpečného systému.
členka Komise. - Vážený pane předsedající, pokusím se odpovědět na některé nastolené otázky.
Nejdříve chci vyjádřit souhlas s těmi, kteří pokládají současné fungování trhu a reforem, které přijímáme, za správné a velmi uspokojivé.
Bylo to cílem celého našeho úsilí o reformu odvětví zemědělství, takže nyní mohou farmáři reagovat na trh. Z hlediska farmářů to je to, čeho chceme opravdu dosáhnout.
Je rovněž důležité si uvědomit, že růst cen není evropský, ale celosvětový jev, a proto je pro nás velmi složité přijmout určitá opatření.
Ráda bych reagovala na návrh zavést vývozní náhrady.
Domnívám se, že by to mohlo vyslat nesprávný signál pro odvětví v souvislosti s pokračováním ve výrobě, a tím zvýšit jeho snahu až tak, že budeme svědky růstu cen. Týká se to zejména odvětví vepřového masa.
Tlak na ceny bude existovat do té doby, dokud bude existovat nadprodukce v porovnání s poptávkou.
Vidíme, že v případě prasat ceny klesají. Víme, že je to část cyklu a stejně víme, že na podzim vždy vznikne tlak na ceny vepřového masa.
Dovolte mi připomenout biopaliva, které v rámci povinných cílů předložených Komisí 10. ledna 2007 budou tvořit 10 % našeho odvětví přepravy paliv do roku 2020.
Nikdy jsme neplánovali, že tato biopaliva budou vyráběna výlučně v Evropě.
Budeme potřebovat dovoz. Je však velmi důležité začít s výrobou první generace a povzbudit tak naše výzkumné instituce, aby se pokusily najít zlatou střední cestu pro druhou generaci, která nebude vyráběná výlučně nebo hlavně z obilnin, ale ze slámy, odřezků dřeva a odpadu z jatek.
Máme pro to potenciál a odhadujeme, že do roku 2020 bude 20 % až 30 % biopaliv pocházet z druhé generace. Možná bude situace lepší, pokud investujeme do výzkumu.
Pokud jde o geneticky modifikované organismy, mohu vás ubezpečit, že Komise si je vědoma problému asynchronní autorizace.
Důsledky je možné vidět v nedávno uveřejněné zprávě generálního ředitelství pro zemědělství, kterou můžete najít na internetu a která obsahuje tři různé scénáře.
Komise v současnosti zvažuje nejlepší řešení situace, aniž by jakkoli ustoupila z vysokých požadavků našeho posuzování rizika s ohledem na životní prostředí a lidské zdraví.
Důležité výsledky byly dosaženy při zkrácení procesu nebo časového horizontu, času potřebného na autorizaci geneticky modifikovaných organismů.
Ráda bych uvedla pouze jeden příklad, nedávný závazek Evropského úřadu pro bezpečnost potravin uskutečňovat kontrolu úplnosti do šesti týdnů v porovnání s mnohem delším obdobím dříve.
Očekávám rovněž, že silnější podpora ze strany členských států pomůže Komisi v dalším zkrácení časového horizontu procesu autorizace.
Tato opatření byla přijata s cílem zvýšit podporu členských států v procesu autorizace.
Jsem pevně odhodlaná dosáhnout funkčního zavedení našich pravidel s cílem zabezpečit, aby nebylo přerušeno obchodování s krmivem pro zvířata a aby naši farmáři nepocítili zřejmé negativní důsledky.
Jsem však rovněž odhodlaná zabezpečit nejvyšší úroveň bezpečnosti při umisťování geneticky modifikovaných výrobků na trh a, samozřejmě, naši obchodní partneři znají zvláštní pravidla, která máme v rámci Evropské unie.
Pouze před dvěma dny jsem se vrátila z Argentiny a Brazílie.
Informovali mě, že budou moci dodat geneticky nemodifikované výrobky, zejména sóju a kukuřici, a ty druhy geneticky modifikovaných výrobků, které byly v Evropě schváleny.
Upozornili však na to, že v tomto případě musíme brát na vědomí vyšší náklady.
Pokud jsme připraveni zaplatit cenu, výrobky dodají, ale nesmíme zapomínat, že mají i jiné zákazníky. Jako velkého zákazníka uvedli Čínu.
Jsem si tedy poměrně jista, že se k této otázce vrátíme.
Jsem si jista, že se k ní vrátíme už brzy.
Dostal jsem šest návrhů usnesení předložených podle čl. 108 odst.
5.
Rozprava je ukončena.
Hlasování se uskuteční ve čtvrtek, 25. října 2007.
Zelená kniha: K Evropě bez tabákového kouře: možnosti politiky na úrovni EU (rozprava)
Dalším bodem je zpráva pana Florenze jménem Výboru pro životní prostředí, veřejné zdraví a bezpečnost potravin o zelené knize "K Evropě bez tabákového kouře: možnosti politiky na úrovni EU."
zpravodaj. - (DE) Vážený pane předsedající, pane komisaři, jsem rád, že Evropská unie opět diskutuje o spotřebě tabáku.
Pouze v mé zemi zemře každý den v důsledku spotřeby tabáku 350 lidí. Je tedy správné, že se touto otázkou zabýváme na evropské úrovni.
Jsem velmi rád, že výbor se rozhodl zahájit evropskou iniciativu s cílem pokračovat v podpoře zákazu kouření v restauracích, kavárnách, pohostinských zařízeních a ve veřejných budovách.
Domnívám se, že to je správný přístup.
To, zda potřebujeme zavést evropské právní předpisy nebo vnitrostátní právní předpisy, které by potom možná byly zavedeny v evropském rámci, je předmětem rozpravy.
Ti, kteří jsou stále přesvědčeni, že právní předpisy nepotřebujeme, by neměli zapomínat, že v souvislosti s rámcovou směrnicí o kvalitě ovzduší, kterou jsme tu schválili před několika týdny, jsme diskutovali o přijetí 20 nebo 25 ppm jemných částic v ovzduší.
Pane komisaři, číselný údaj v průměrném pohostinském zařízení je 540 gramů a v oblíbeném zařízení v této oblasti "Aviateur" po půlnoci je to 1730 gramů. Vidíte tedy, jak obrovské jsou rozdíly a jak je tato otázka důležitá.
Dalším velmi důležitým bodem, který mě mnoho let znepokojuje, jsou přídavné látky.
Dokonce i v současnosti je v cigaretách možná 600 přídavných látek, přičemž 70 až 80 z nich je na "rudé listině."
Jsou to vysoce toxické, karcinogenní látky, které mohou zničit plodnost naší mládeže a chytit ji do pasti závislosti.
Tyto látky vyžadují velmi kritické a důkladné přezkoumání, samozřejmě na náklady výrobců.
Myšlenka pana komisaře Kyprianoua o tom, že musí vynaložit své poslední drobné na testy, které je nutné provést kvůli tomuto průmyslu, je politováníhodná.
Otázku nákladů je proto potřebné vyřešit tím, že se rozhodně přesune do zodpovědnosti Komise.
Domnívám se, že tento krok odhalí mnoho patogenních příměsí v cigaretách.
Cigarety jsou však stále nebezpečné.
Dalším důležitým bodem je pro mne otázka, zda z dlouhodobého hlediska můžeme přinutit průmysl nést některé části nákladů vzniklých v důsledku kouření.
V mnohých oblastech jsme zavedli zodpovědnost výrobce: pokud skončíte s autem v příkopu z důvodu vady auta, musí nést náklady výrobce auta.
Pane komisaři, rád bych viděl vaši snahu začít s tímto přerozdělením nákladů na výrobce tabákových výrobků, protože pokud se nad tím zamyslím, moje země utratí 50 miliard EUR na návrat lidí do života.
Proč by měl být někdo, kdo cigaretu nedržel nikdy v rukou, součástí tohoto procesu?
Je to velmi nespravedlivé a byl bych rád, kdyby poslanci se sociálním cítěním na této straně sněmovny usilovně pracovali na vyřešení této otázky.
Náklady by se měly přesunout na tu správnou stranu, na stranu výrobců, kteří jsou za ně zodpovědní.
Samozřejmě, že tyto náklady potom zohlední jinde.
Uvědomuji si, že v sociálním tržním hospodářství to tak chodí.
Každý rok zemřou v Evropě následkem kouření tisíce lidí.
Musíme proto zavést správná a přísná pravidla.
člen Komise. - Vážený pane předsedající, nejdříve bych rád poblahopřál a poděkoval zpravodaji, panu Florenzovi.
Myslím, že on a ostatní přítomní kolegové si pamatují od prvního dne mého vystoupení v Evropském parlamentu, kterému mimochodem pan Florenz předsedal, můj velmi pevný závazek: rád bych viděl Evropu bez tabáku.
Domnívám se, že pomalu a postupně k tomu spějeme.
Rád bych poděkoval panu Florenzovi za jeho činnost, oddanost a odhodlání v této oblasti.
Když dovolíte, pane předsedající, rád bych byl trochu osobní a popřál panu Florenzovi všechno nejlepší k narozeninám.
Vím, že narozeniny měl včera.
Nezmíním se o věku, neboť nechci vytvořit interinstitucionální problém, ale rád bych mu popřál hodně štěstí.
Rád bych uvedl, že v oblasti prostředí bez kouře v Evropské unii pozorujeme trend a značné zlepšení v porovnání se situací před třemi lety, kdy pouze Irsko, a myslím, že Itálie, zavedly tyto zákazy.
V současnosti je mnohem více států, které přijaly tyto komplexnější zákazy, některé s několika výjimkami. K této otázce se vrátím za chvíli.
Jsem však přesvědčen, že Komise, členské státy a především Evropský parlament potřebují vyvinout společné úsilí, abychom dosáhli tohoto cíle.
Přínos Parlamentu při přijetí směrnice o tabáku byl životně důležitý a rád bych dnešní zprávu považoval za podporu politik za prostředí bez kouře.
Jsem potěšen i z toho důvodu, že zpráva zaujímá velmi pozitivní a konstruktivní postoj k zelené knize Komise, zejména v otázce podpory stanoviska Komise, že pouze úplným zákazem kouření je možno náležitě chránit zdraví občanů a zaměstnanců.
O této otázce musíme mluvit otevřeně.
Zaprvé chrání celkový zákaz kouření před pasivním kouřením, brání lidem, zejména mladým lidem, aby začali kouřit, a pro mnoho lidí je to důvod, aby kouřit přestali.
Vytváří stejné podmínky, a to je důležitý faktor, pro různé provozovatele, zejména v zábavním průmyslu, protože aby výjimky nevedly k neúčinnému zákazu, musí provozovatelé vybudovat oddělené místnosti, oddělené ventilační systémy, vytvořit negativní tlak. To vše představuje náklady, které si nemohou dovolit všichni provozovatelé.
Tyto požadavky vytvářejí stejné podmínky a je rovněž jednodušší je prosadit bez výjimek.
Zkušenosti z Evropské unie, ale i z jiných právních systémů, které zavedly tyto zákazy před námi, dokazují, že tyto zákazy neměly na odvětví ubytovacích a stravovacích služeb negativní účinek.
Ve skutečnosti se v mnoha případech příjmy zvýšily.
Pro mne je důležitý výsledek.
Toho se snažíme dosáhnout.
Proces dosahování mě moc nezajímá, ať se jedná o evropské, vnitrostátní nebo v některých případech regionální právní předpisy. Potřebujeme dosáhnout cíle.
Jsem připraven a ochoten přijmout řadu postupných kroků za předpokladu, že na konci, a ne daleko, bude cíl zavedení úplného zákazu.
Kde jsme v současnosti?
Rád bych to řekl.
Úplný zákaz byl zaveden v Irsku, Spojeném království, v celém Spojeném království.
Švédsko, Itálie, Malta, Litva, Estonsko a Finsko už zavedly poměrně důkladné zákazy kouření i s výjimkami o speciálních izolovaných místnostech se zvláštními ventilačními systémy.
Francie následovala tento přístup spočívající ve dvou fázích. Od příštího roku tedy budou v podobné situaci.
V Belgii, Španělsku a Nizozemsku jsou zavedena podobná omezení, ale s různými výjimkami v případě ubytovacích a stravovacích zařízení.
Pokroku jsme dosáhli v zemích, jako je Německo a Rakousko, v nichž se iniciativy připravují s cílem posílit platná nařízení o prostředí bez kouře.
Jak víte, vypracovali jsme zelenou knihu.
V Radě se uskutečnila konzultace, rozprava a v současnosti, s přispěním Evropského parlamentu, zamýšlím zhodnotit výsledky a rozhodnout o dalším kroku na evropské úrovni a o tom, jaké opatření přijmout.
Z mezinárodních závazků podle rámcové úmluvy o kontrole tabáku pro nás vyplývají povinnosti, které shrneme a rozhodneme o dalším kroku.
Přejdu k dalšímu bodu ve zprávě, směrnici o tabákových výrobcích. Jsem přesvědčen, že je to velmi důležitá otázka.
Koncem tohoto roku vypracujeme druhou zprávu o uplatňování této směrnice, analyzujeme v ní stav uplatňování směrnice a stanovíme oblasti, v kterých jsou v budoucnosti potřebné změny a doplnění.
Druhá zpráva bude navazovat na současnou zprávu.
Několik otázek z dnešní zprávy bude zahrnuto v naší zprávě, například otázky o regulaci tabákových příměsí, požadavky související se značením tabákových výrobků a zodpovědností výrobců.
Rád bych uvedl dva body.
Prvním je otázka obrázkových varování.
Jak víte, vytvořili jsme databázi různých fotografií a obrázků, které je možno použít jako obrázková varování, ale musím připustit zklamání z toho, že velmi málo členských států databázi využilo.
Je mi to opravdu líto.
Abych uvedl příklad, čtu svoje poznámky, zavedla je pouze Belgie.
Rumunsko je zavede příští rok, Spojené království rovněž později příští rok.
Vlády Finska a Lotyšska se zavázaly zavést tato ilustrovaná varování v blízké budoucnosti. Toho jsme dosáhli po mnoha výzvách a naléhání na členské státy.
Mnoho zemí mimo Evropskou unii, jako Švýcarsko a Nový Zéland, s námi podepsalo licenční smlouvy, aby mohly využívat naše obrázky a návrhy. Takže situace v Evropské unii je z mého pohledu velkým zklamáním, a proto velmi vážně uvažujeme o změně a doplnění příslušné směrnice a o zavedení povinnosti používat obrázková varování.
Návrh Parlamentu o zobrazení ilustrovaných varování na obou stranách balení považuji rovněž za velmi zajímavý.
Tento návrh prozkoumáme.
Na závěr dodejme, že zákaz propagace tabákových výrobků se v současnosti uplatňuje ve všech zemích.
V některých členských státech se vyskytly potíže.
Vyřešili jsme je, některé prostřednictvím soudních žalob, jiné přesvědčováním, ale v současnosti platí zákaz všude.
Rád bych připomněl zvláštní iniciativu, kterou jsme nedávno přijali s cílem přesvědčit země mimo EU, aby zastavily sponzorství závodů Formule 1 ze strany tabákového průmyslu.
Jak víte, nemáme právní exteritoriální pravomoc, na druhé straně, vzhledem k tomu, že jsou tyto události vysílány v Evropě, dívají se na ně občané Evropy, ovlivňují mladé lidi v Evropě, oslabují evropské právní předpisy a evropské politiky v této oblasti. V této souvislosti jsem se tedy spojil se soukromým odvětvím a příslušnými zeměmi, jsou to pouze tři země, které stále umožňují sponzorství tabákových společností a hostí závody Formule 1.
Doufejme, že brzy dosáhneme pozitivních výsledků. Já budu tuto záležitost sledovat.
Ještě jednou rád poděkoval zpravodaji, ale i poslancům Parlamentu, kteří jsou oddaní tomuto úsilí.
Řekl jsem to první den, z mého hlediska je velmi frustrující, pokud v Evropské unii s nejvyšší úrovní vzdělávání a životní úrovní stále umírají lidé na choroby, kterým je možno předcházet.
Více než 600 000 lidí zemře na choroby související s kouřením.
Domnívám se, že je to životní styl, který je možno změnit.
jménem skupiny PPE-DE. - (NL) Vážený pane předsedající, dámy a pánové, přesně před 20 lety, jako právní poradkyně v úřadu belgického státního tajemníka pro zdraví, jsem měla příležitost vypracovat nařízení, která vedla k prvnímu vnitrostátnímu rozhodnutí o zákazu kouření na veřejných místech v tehdejším Evropském společenství.
Dámy a pánové, domnívám se, že usnesením, o kterém budeme zítra hlasovat, rovněž sehráváme jistou průkopnickou úlohu v této oblasti.
Iniciativa v zelené knize a vynikající zpráva pana Florenze nám nepochybně ukázala směr.
Každý, kdo si přečte usnesení, může dospět pouze k jednomu závěru: Evropský parlament v budoucnosti volí politiku nulové tolerance kouření.
Vyžaduje se okamžitý zákaz škodlivých přísad, účinné uplatňování ručení za produkty, pokud jde o výrobce tabáku. Toto jsou příklady částí, které hovoří samy za sebe.
V usnesení se dále vyzývá k neomezenému zákazu kouření na veřejných místech, ve veřejných dopravních prostředcích, na uzavřených pracovištích včetně stravovacích a pohostinských zařízení.
V této souvislosti je však moje skupina přesvědčená, že musí být zohledněno rozhodnutí přijaté nedávno v několika členských státech, obsahující výzvy k vysokým investicím v několika odvětvích, od kterých se ještě neupustilo.
Je potřebné zohlednit je, ale náš celkový dlouhodobý cíl, jehož musíme dosahovat uvědoměle a bez váhání, musí spočívat v neomezeném zákazu kouření, přičemž se bude týkat i uvedených míst.
V těchto otázkách nám vítr fouká do plachet.
Pokud se máme spolehnout na průzkumy Eurobarometru a jiné průzkumy, obyvatelé nás v plné míře podporují.
Každému, kdo stále váhá v souvislosti s potřebou intervence, bych ráda zdůraznila, že od pondělí odpoledne, kdy jsme přijeli do Štrasburku , zemřelo podle statistických údajů na následky pasivního kouření přibližně 480 Evropanů .
Dámy a pánové, musíme přijmout opatření proti tomuto stavu.
I moje skupina zamýšlí vyvinout maximální úsilí v této záležitosti a podporovat všechny kampaně proti kouření.
jménem skupiny PSE. - Vážený pane předsedající, Mezinárodní agentura pro výzkum rakoviny nedávno přezkoumala všechny dostupné důkazy o sekundárním kouři a rakovině.
Byl to nezávislý mezinárodní panel vědců z 12 zemí svolaný Světovou zdravotnickou organizací.
Dospěli k závěru, že sekundární kouř má karcinogenní účinky a že vystavení jiných lidí cigaretovému kouři zvyšuje riziko rakoviny plic v případě nekuřáků o 25 až 30 %, což je poměrně překvapující číselný údaj.
Je zřejmé, že lidé na pracovišti a na uzavřených veřejných místech mají právo být chráněni před cigaretovým kouřem jiných lidí.
Nezapomínejte, že většina populace jsou nekuřáci.
Nejlepší způsob řešení tohoto problému spočívá v komplexní regulaci ve prospěch prostředí bez kouře na úrovni členského státu, včetně všech uzavřených veřejných prostor a pracovišť.
Nesouhlasím proto s pozměňujícím a doplňujícím návrhem 3 pana Florenze, ve kterém žádá o omezené výjimky.
Musíme umožnit minimální množství výjimek.
Nesouhlasím ani s jeho pozměňujícím a doplňujícím návrhem 2, kterým se zrušuje návrh na změnu a doplnění rámcové směrnice o bezpečnosti a ochraně zdraví na pracovišti, která vyžaduje, aby všichni zaměstnavatelé zabezpečili pracoviště bez tabákového kouře.
Zaměstnavatelé nesou zodpovědnost za ochranu zdraví pracovníků.
Dále bych namítala vůči každému návrhu o udělování výjimek pro pohostinská zařízení nebo bary, v kterých se nepodává jídlo.
Škodí to nejen zaměstnancům, ale vedlo by to i k nerovnováze v oblasti zdraví.
Například ve Spojeném království pohostinská zařízení, v kterých se nepodává jídlo, představují polovinu všech pohostinských zařízení v zanedbaných oblastech, zatímco v bohatších oblastech čtvrtinu.
Jsem rovněž přesvědčená, že zásadní význam mají opatření na zvyšování informovanosti o nebezpečích kouření.
Větší a výraznější obrázková varování jsou součástí tohoto zvyšování informovanosti, a proto nemohu podpořit pozměňující a doplňující návrh 6, kterým se zrušuje odstavec 16, který poukazuje na tato zobrazení.
Jsem přesvědčená, že všichni bychom souhlasili s nevyhnutelností jednání s cílem zabránit mladým lidem v kouření.
Čím dříve lidé začnou kouřit, tím složitější je pro ně později přestat.
Proto bych vyzvala k podpoře odstavce 4 zprávy, který je zaměřen na snížení počtu mladých kuřáků o 50 % do roku 2025 a k zamítnutí pozměňujícího a doplňujícího návrhu 1 pana Florenze, kterým se vyzývá ke zrušení tohoto odstavce.
Kouření způsobuje obyvatelům obrovské zdravotní problémy, kuřákům i nekuřákům, a uvědomuji si, že někteří kolegové se domnívají, že šňupavý tabák je lepší alternativou.
Nemohu však podpořit opatření, která mohou vést k širšímu používání šňupavého tabáku, protože způsobuje jiné zdravotní potíže, včetně rakoviny ústní dutiny.
Nemá význam vyměnit jeden hazard se zdravím za druhý.
Pokud máme vážný zájem o zlepšení zdraví našich občanů, musíme závěrem povzbudit všechny členské státy, aby zavedly potřebné opatření s cílem vybudovat Evropu bez tabákového kouře.
Mohli bychom začít tím, že podpoříme zákaz tady v budově Parlamentu?
Vážený pane předsedající, načasování zelené knihy Komise a zprávy pana Florenze je vynikající.
Je opravdu nejvyšší čas, aby se Evropská unie vrátila k otázce tabáku. Ticho okolo tohoto tématu trvalo příliš dlouho.
Zpráva pana Florenze se správně soustředí na kouření mladých lidí a na škodlivé vlivy pasivního kouření na pracovištích, ve veřejných budovách a ve stravovacích a pohostinských zařízeních.
K otázce mladých lidí, výzkumy ukázaly, že 90 % kuřáků začalo kouřit v dětském věku, před dosažením 18 let.
Mám velkou radost z ambiciózních cílů zprávy pana Florenze zásadně snížit kouření této věkové skupiny.
Mladí lidé jsou ostatně náchylní podlehnout tlaku vrstevníků a kromě toho škodlivé účinky na zdraví jsou v této věkové skupině větší.
Doufám proto, že členské státy, které se domnívají, že jsou v tomto úsilí soběstačné a že se za žádných okolností nesmí příliš angažovat, budou reagovat na výzvu tohoto Parlamentu a zavážou se ke snížení škodlivých účinků kouření mladých lidí do roku 2025 o polovinu. Mohou tedy přijmout opatření formou vzájemné dohody o dosažení tohoto cíle.
Pokud jde o pasivní kouření a všeobecný zákaz kouření, liberální princip spočívá v tom, že osobní svoboda jednoho končí tam, kde začíná osobní svoboda jiného. Jaký může být jasnější příklad této zásady, než nedobrovolné pasivní kouření?
Pasivní kouření způsobuje obrovskou škodu na veřejném zdraví a znamená náklady pro evropské hospodářství.
Každý rok zemře v členských státech EU následkem pasivního kouření více než 79 000 dospělých lidí. Je dokázáno, že pasivní kouření na pracovišti způsobilo v Evropské unii v roce 2002 7 000 úmrtí, zatímco vystavení sekundárnímu tabákovému kouři v domácnostech způsobilo dalších 72 000 úmrtí.
Samozřejmě, že rozsáhlé zkušenosti s tímto druhem zákazu kouření byly dosud získány v zemích jako Irsko, Skotsko a Itálie. Tyto zkušenosti jsou pozitivní.
Odezva z těchto zemí, včetně lidí, kteří k tomuto opatření přistupovali skepticky, byla nakonec pozitivní.
Je proto lákavé zavést zákaz kouření i na evropské úrovni.
Tento Parlament nedávno ve Výboru pro životní prostředí, veřejné zdraví a bezpečnost potravin rozhodl proti zavedení evropského zákazu kouření. Místo toho ponechal tato opatření na členských státech.
Domnívám se, že je to správně, neboť takové kontroverzní rozhodnutí by mělo být zatím přijato na úrovni, která je co nejblíže k občanovi, to znamená na úrovni členského státu nebo na regionální úrovni.
Z tohoto důvodu výzva k dobrovolnému podpisu evropské charty pro ty členské státy, které už zavedly zákaz kouření s cílem poskytnout spotřebitelům lepší přehled je, zdá se, nejvíce, čeho můžeme v současnosti dosáhnout.
Mimořádně mě těší bezvýhradná podpora této diskuse. V této souvislosti chválím pana komisaře za zelenou knihu.
Tato otázka je součástí programu ve všech členských státech.
Vážený pane předsedající, rád bych uvedl několik závěrečných poznámek o směrnici o tabákových výrobcích.
Zpráva pana Florenze se rovněž přiklání k revizi této směrnice.
Podporuji vše, co zpráva vyžaduje v souvislosti s obrázkovými varováními na krabičkách cigaret.
Je smutné, že tuto možnost využilo tak málo členských států. Osobně bych souhlasil s přijetím legislativních opatření v této oblasti.
Kromě toho by mělo být možné používat tato varování rovněž jinými způsoby, například v rámci informačních letáků o tom, jak přestat kouřit, které mají v Kanadě. Zkušenosti s tímto způsobem využití jsou pozitivní a připadá mi to jako vynikající nápad.
jménem skupiny Verts/ALE. - (DE) Vážený pane předsedající, pane komisaři, dámy a pánové, i když opožděně, ráda bych vám popřála všechno nejlepší k narozeninám, pane Florenzi.
Víme, že kouření zabíjí.
Každoročně způsobuje smrt 650 000 lidí a dalších 79 000 dospělých zemře následkem pasivního kouření.
Máme radost z energie a zanícení, které Komise prokázala v této oblasti, a jsme rádi, že Výbor pro životní prostředí, veřejné zdraví a bezpečnost potravin předložil jasné a důkladně zpracované návrhy.
Kromě toho nás podporuje většina obyvatelstva.
Téměř 70 % obyvatel nekouří. Většina kuřáků chce s kouřením přestat a Eurobarometr jasně ukázal, že 86 % účastníků průzkumu si přeje zákaz kouření na pracovišti, zatímco 84 % podporuje zákaz kouření v uzavřených prostorech a 77 % si nepřeje kouření v žádných restauracích.
Z toho důvodu nás velmi zajímají pozměňující a doplňující návrhy zpravodaje, protože pozměňující a doplňující návrh 3 by znamenal konečné oslabení této důkladně zpracované zprávy našeho výboru.
V podstatě to znamená zákaz s výjimkami. Všichni víme, co se stane s výjimkami.
Rychle se změní v pravidla. Vezměte si například Německo, kde k pokroku došlo díky podmínkám Bruselu a rozpravě na evropské úrovni.
Pro EU by bylo osudné, kdyby přestala prosazovat tuto záležitost jménem spotřebitele v oblasti ochrany zdraví a kdyby se nám ji nepodařilo prosadit.
Proto doufám, že zítra zamítneme pozměňující a doplňující návrh 3 a že se postavíme za rozsáhlou ochranu zdraví v Evropě, abychom nakonec v celé Evropě vybudovali zónu bez tabákového kouře.
, jménem skupiny GUE/NGL. - (SV) Děkuji.
Pouze v EU zemře ročně v důsledku kouření 650 000 lidí a v důsledku pasivního kouření 80 000 lidí.
Tyto smutné statistické údaje nám jasně ukazují, že v boji proti kouření musíme udělat vše, co je v našich silách.
Karl-Heinz Florenz předložil několik kvalitních návrhů opatření, jako je zpřísnění platné legislativy, odstrašující informace na krabičkách cigaret, opatření s cílem zabránit mladým lidem začít kouřit, opatření na pomoc kuřákům, kteří se chtějí zbavit své závislosti, a opatření na podporu členských států v boji proti kouření.
To jsou správné kroky.
Jsem však proti přesunu větších pravomocí v oblasti veřejného zdraví na stranu EU, zejména pokud členské státy již vykonávají kvalitní práci.
Zákaz kouření v pohostinských zařízeních je vhodným příkladem.
Nejméně deset zemí EU má v současnosti jistou formu zákazu kouření v restauracích a pohostinských zařízeních.
Začalo to Irskem v roce 2004 a zákaz se rychle rozšířil do Švédska, Itálie, Finska, na Maltu, do Belgie a dalších zemí.
Mnoho dalších zemí se chystá zavést zákaz v budoucnosti.
Měli bychom nyní tento proces dobrých příkladů zastavit a čekat na centralizovaná legislativní opatření EU?
Nemyslím si, umožněme, aby se dobré příklady šířily.
Ve zprávě pana Florenze jsem si všiml jeho přání vyzvat všechny členské státy, aby zavedly neomezený zákaz kouření.
S tím souhlasím, neboť tomu rozumím tak, že nepotřebujeme kráčet oklikou přes Evropskou komisi a stále riskovat zamítnutí ze strany lobbistických skupin z prostředí tabákového průmyslu.
Na závěr dodejme - nevzniká v konečném důsledku nebezpečí, že jednou rukou budeme dávat a druhou brát?
Naléháme na lidi, aby přestali kouřit, ale zároveň EU každý rok pokračuje v podpoře pěstování tabáku až do výše více než 1 miliardy EUR.
Miliarda EUR každý rok.
Tyto dotace musí být samozřejmě zrušeny.
A to co nejdříve!
jménem skupiny ITS. - (NL) Vážený pane předsedající, dámy a pánové, nebudu opakovat to, co už bylo řečeno, protože čtyři minuty řečnického času jsou příliš vzácné, ale jako většina řečníků vítám široký náčrt tohoto návrhu usnesení.
Informační programy a preventivní opatření na snížení počtu mladých kuřáků v následujících letech je možno pouze uvítat.
Týká se to úmrtí způsobených kouřením a v jiných oblastech se to týká rovněž úmrtí na silnicích a úmrtí způsobených alkoholem.
Do tohoto bodu souhlasím s konsenzem.
Zároveň se však musíme chovat rozumně.
Tak jako nemůžeme zastavit dopravu pro smrtelné nehody nebo emise toxických výfukových plynů, nebo nemůžeme vyhostit víno a pivo do očistce z důvodu cirhózy jater, kterou trpí někteří politici, v případě tabáku musíme stejně upřednostnit zdravý rozum a za každou cenu se vyhnout pokrytectví.
Mám na mysli například zelené apoštoly zdraví v mé zemi, kteří ostře vystoupili proti tabáku, ale před několika lety legalizovali měkké drogy.
Dámy a pánové, toto je několik poznámek na okraj k tomuto usnesení.
V podstatě musí i nadále platit, že v této oblasti nepotřebujeme nadnárodní regulaci.
Pokud Evropa chce dobře vycházet se svými občany, měla by navždy respektovat zásadu subsidiarity.
Abych uvedl příklad, před lety bylo v evropské směrnici stanoveno, že tabák rovněž musí být označen, což je v pořádku. Potom však byrokracie najednou zdvihla hlavu.
Označení musí pokrývat 30 % balení a 35 %, pokud je ve dvou jazycích.
Text musí být psaný černými písmeny s černým okrajem s minimální tloušťkou 3 mm a maximální 4 mm, typ písma musí být Helvetica, a tak dále.
Evropa chce vše diktovat a nikdo nerozumí tomu, kde pramení následná podrážděnost široké veřejnosti.
Zadruhé, dámy a pánové, v případě dotací pro farmáře s tabákem převládá pokrytectví. Dokonce v minulém roce dosáhla jejich výše částky 900 milionů EUR ročně.
Dotace byly v současnosti sníženy na 300 milionů EUR, ale tato částka je stále mnohem vyšší, než částka věnovaná na šíření informací s cílem přimět mladé lidi, aby přestali kouřit.
Existuje i podobnost s našimi národními státy: v současnosti stojí v Bruselu krabička cigaret 4,30 EUR. Z této částky patří 3,30 EUR v rámci spotřební daně belgickému státu, který utratí několik milionů na informační programy proti tabáku.
Miliardy eur ročně v rámci spotřební daně by mohly sloužit na financování zdravotních nákladů na boj proti rakovině plic.
Odpusťte mi můj cynismus.
Co tedy uděláme?
Zrušíme dotace a znevýhodníme naše evropské farmáře dovozem tabákových výrobků ze zahraničí?
Na tyto otázky musíme rovněž odpovědět, jinak, abych se vyjádřil nepřiměřeně nadneseně; taháme občany za nos.
Naneštěstí odpověď na ně neumím dát.
Závěrem se vyhněme přehánění, dámy a pánové, neboť didaktický jazyk, který používáme, mi někdy připadá dost nepříjemný.
V podstatě se třesu.
Evropa bez tabákového kouře.
Jaká příjemná slova.
Jaké puritánství.
Potrestejme hříšníky.
Zdržme se přepjatého stigmatizování 30 % populace, která kouří.
Zdržme se toho, aby se z nás stali protitabákoví ajatolláhové, jak mě jednou nazval socialistický ministr ve Francii.
Zdržme se pádu do amerických podmínek.
V Kalifornii si někteří lidé přejí zákaz kouření i ve vlastních domech od roku 2009.
Představte si to!
Jak to chtějí uskutečnit?
S komandy a informátory?
Povinnými detektory tabáku v každé domácnosti?
Je toto příklad, který chceme následovat?
Budeme kráčet v jejich stopách?
Zakážeme čtení Simenona, protože inspektor Maigret je se svou dýmkou špatným příkladem pro mladé lidi?
Buďme rozumní.
V mnoha evropských zemích, například Itálii, Francii, skandinávských zemích a i v mé zemi, bylo kouření už dávno zakázáno v prostorách obchodů a v restauracích. To je krok správným směrem.
Tyto země na to nepotřebovaly Evropu.
Na to říkám - ať žije svoboda!
Dejme vedoucím restaurací, kteří to chtějí, jednu malou místnost pro zákazníky, kteří si příležitostně rádi vychutnají dobrý doutník po kávě nebo po likéru.
Kdo ví, v Evropě budoucnosti bude možná zakázaná i káva, neboť kofein je rovněž návykový.
Možná by bylo nejlepší, kdyby Komise nechala lidi o chlebu a o vodě.
(FI) Vážený pane předsedající, kromě kuřáků ohrožených riziky kouření existují miliony Evropanů, kteří stojí stranou.
Vytvoření Evropy bez tabákového kouře a ochrana před pasivním kouřením jsou dvě zásadní úlohy politiky životního prostředí a veřejného zdraví Unie.
Členské státy se rovněž zavázaly dosáhnout tohoto cíle prostřednictvím mezinárodního práva, neboť všechny členské státy s výjimkou České republiky a Itálie uznaly ochranu občanů před tabákovým kouřem jako základní právo v rámcovém usnesení Světové zdravotnické organizace.
Toto právo musíme účinně chránit.
Z možností předložených Komisí je možnost setrvat v současném stavu nepřijatelná.
Dobrovolné úpravy v ochraně lidí před tabákovým kouřem neuspěly.
Rovněž bych ráda poděkovala zpravodaji za obhajobu závazných právních prostředků jako nejúčinnějšího způsobu boje s tímto problémem.
Musíme ochránit zejména dvě skupiny: děti a mladé lidi a zaměstnance.
Nemůžeme přijmout jakákoli pravidla.
Musíme zůstat rozumní, jak to vyplývá z pravomocí, které nám dává EU.
Podpora zákazu prodeje tabákových výrobků osobám mladším 18 let uplatňovaná v celé EU je naprosto odlišná záležitost než zákaz kouření v soukromých automobilech v přítomnosti nezletilých osob.
V tomto případě bych apelovala spíše na svědomí a úsudek rodičů.
Nenuťte svoje děti dýchat smrtící kouř!
Pokud se chtějí zákonodárci zaměřit na zákony, které je ve skutečnosti nemožné monitorovat, měli by být opatrní.
Vyvstává i potřeba zdůraznit důležitost preventivní činnosti a různých kampaní.
Pro ochranu pracovníků je naprosto nevyhnutelné navrhnout komplexní zákaz kouření ve všech členských státech.
Ráda bych rovněž nastolila otázku zodpovědnosti výrobců.
Směrnice o tabákových výrobcích by měla být změněna a doplněna s cílem zahrnout zodpovědnost výrobce v případě, že náklady na zdravotní péči vyvstanou v důsledku spotřeby tabáku.
Kouření se netýká jen kuřáků, protože stovky miliard eur v nákladech společnosti v důsledku spotřeby tabáku musí zaplatit většina, která nekouří.
Nepomůže, pokud se lidé budou cítit provinile, je to navíc neúčinná politika, ale fakta je třeba vyslovit.
Za kouření se platí příliš vysoká daň, platí se za ně lidskými životy.
Vážený pane předsedající, jak již bylo uvedeno, každý rok zemře v Evropě 65 000 lidí na choroby související s kouřením.
Počet obětí pasivního kouření je rovněž tragicky vysoký, pro zlozvyk jiných lidí zemře každoročně přibližně 80 000 občanů Evropy.
Z toho důvodu bychom měli uvítat celkový zákaz kouření na pracovišti a na jiných veřejných místech.
Náš dlouhý zápas proti kouření nebyl neúspěšný.
Před deseti nebo dvaceti lety bylo pro lidi přirozené kouřit všude: na schůzích a v některých zemích dokonce v autobusech.
V současnosti je zapálení si cigarety při společenské události téměř projevem agrese.
Úspěch kampaně proti kouření nám ukazuje, že nadnárodní společnosti, jako například tabákové společnosti, nejsou neporazitelné.
Pokud máme jasné cíle v oblasti životního prostředí a zdraví a umíme zmobilizovat společnost, nevládní organizace a politiky, nezapomínejme na naše kvalitní právníky, potom můžeme postupně našich cílů dosáhnout.
Tato zpráva se ubírá správným směrem.
Měli bychom samozřejmě uvést, že bojujeme proti kouření, ne proti kuřákům.
Vážený pane předsedající, tento návrh usnesení je vyvážený, důkladně zpracovaný a komplexní a zpravodaj, pan Florenz, si zaslouží naše upřímné uznání své práce.
Jediná moje kritická poznámka souvisí s tím, že tento návrh přichází příliš pozdě.
Podpůrné vědecké důkazy a nesporná potřeba možností politiky v tomto dokumentu je všem jasná mnoho let.
Je smutně známé, že opoždění zásadního pokroku v budování Evropy bez tabákového kouře způsobí zbytečnou smrt statisícům občanů EU.
Kdo nese vinu za tuto obrovskou oběť lidského života?
Připomenu pouze dvě hlavní skupiny viníků, abych je zahanbil. Neudělám to však dostatečně drastickým způsobem.
Prvním je tabákový průmysl.
Utratil miliony eur na lživé a zavádějící kampaně.
Zmanipuloval média, politiky a dokonce i vědce s cílem získat více času. Udělal to výlučně a jednoduše pouze pro finanční zisk, přičemž si plně uvědomoval, že v sázce jsou tisíce životů.
Druhým viníkem jsou vlády a některé politické strany mnoha členských států EU.
Sklonily se před mocí a vlivem tabákových baronů a při přijímání účinných opatření na ochranu svých občanů před morem kouření pokračovaly ve zdrženlivém přístupu.
Potlačena byla dokonce i přímá opatření, jako zvýšení daně z tabáku a široké zpřístupnění bezplatné péče pro osoby závislé na tabáku.
Podporuji hlasování drtivé většiny za toto usnesení a vyzývám, aby se nezapomnělo na opovrženíhodné chování těch, kteří vědomě způsobili tragické ztráty mnoha životů pro choroby související s tabákem.
(SV) Karl-Heinzi, blahopřeji k vašim 60. narozeninám.
Mám radost z toho, že jste plný života tak, jako zamlada.
Nejhezčí dárek, který by skupina PPE-DE mohla Karl-Heinzovi dát, by bylo umožnit mu odstranit slabiny ve zprávě, kterou předložil.
Domnívám se, že je důležité věnovat se ve zprávě přísadám.
O právní úpravu žádáme dlouho.
Škodlivé přísady musí zmizet a je hanba, že informovanost je tak nízká.
Proto v současnosti očekáváme rychlý návrh Komise, abychom se zbavili těchto hrozných přísad, které účinky cigaret ještě zhoršují.
Všichni máme právo vyhýbat se tabákovému kouři na svých pracovištích tak, jako děti mají právo vyhýbat se tabákovému kouři na hřištích.
Parlament postupuje úplně správně, pokud vyzývá členské státy, aby řešily tento problém.
Vezmete-li děti do schodišťové šachty před naší restaurací, za půl hodiny budou zapáchat kouřem.
Chci rovněž připomenout jeden aspekt, který vyplynul z rozpravy.
Každá důvěryhodná tabáková politika musí zahrnovat postupný zánik všech dotací a my musíme zabezpečit, aby naše společnosti neoslabovaly úsilí intenzívním marketingem v rozvojových zemích.
Děkuji.
(PL) Vážený pane předsedající, jak ukazují statistické údaje, po cigaretě dále denně sahá přibližně 30 % populace.
Bezvýhradně souhlasím s ochranou nekuřáků před škodlivými následky inhalace nikotinového kouře.
Nemohu však souhlasit s jakobínskými metodami navrhovanými v usnesení.
Nemůžeme vytvořit represivní politiku pro kuřáky, která zahrnuje omezení jejich občanských svobod.
Jsem přesvědčen, že bychom se měli soustředit na vzdělávání široké veřejnosti a regulovat prodejní cenu zvýšením daní, neboť na základě vědeckých studií je to účinná zbraň v boji proti závislosti na tabáku.
Návrh zákazu kouření v práci je nezvratný.
Jsem však přesvědčen, že by měl být rozšířen o dodatečnou záruku toho, aby každý podnik vyhradil místo kuřákům někde poblíž, kde by mohli kouřit, aniž by škodili ostatním pracovníkům.
V současných podmínkách tento prostor nesmí být obyčejným umělým a bezvýznamným důkazem podpory zdraví. Musí být účinným opatřením.
V rámci vyhrazeného času bych se rád věnoval dalšímu problému, který má svůj původ v antinikotinové politice některých vlád. Mám na mysli nárůst pašování falešných tabákových výrobků, které jsou žádané hlavně proto, že jsou levnější než pravý výrobek.
Toto je v současnosti jeden z nejvýnosnějších zdrojů příjmů pašeráků.
Nezapomínejme, že tyto výrobky se prodávají v našich obchodech a našim občanům.
Ti, kteří začali prodávat tento výrobek, nezaváhají při prodeji tabákových výrobků neplnoletým osobám.
Při návrhu antinikotinové politiky proto musíme přezkoumat problém z několika úhlů s cílem zabezpečit, aby zavedená právní úprava poskytla účinnou pomoc při řešení problémů souvisejících s užíváním nikotinových výrobků.
(DE) Vážený pane předsedající, rovněž bych ráda poblahopřála našemu zpravodaji.
Můj prvotní zájem je ochrana pracovníků.
Souhlasím se všemi poslanci, kteří si přejí, aby členské státy reagovaly rychle. To je cílem tohoto usnesení.
Dosažené výsledky ukazují, že to fungovalo v některých členských státech, ale ne ve státě, odkud pocházím.
Pokud jde o ochranu pracovníků, otázka zní: "Jaké kroky může Evropská komise podniknout s cílem zabránit vzniku občanů první a druhé třídy?"
Jaké byly dosud reakce členských států na tuto diskusi?
Souhlasí se zavedením ochrany pracovníků na evropské úrovni a s přijetím opatření, jako je zákaz kouření v restauracích, kavárnách a pohostinských zařízeních?
Většina z nás přistupuje k tomuto tématu na základě vlastní situace a často zapomínáme, že bychom měli myslet na pracovníky, kteří musí pracovat v těchto podmínkách.
(DE) Vážený pane předsedající, dámy a pánové, nejen v souvislosti s ochranou nekuřáků, ale i v jiných záležitostech bychom neměli využívat pravomoci EU do krajností.
O čem se nyní ve skutečnosti bavíme?
Cílem je samozřejmě zahájit diskusi o případném vytvoření Evropy bez cigaretového kouře, nikoli vést křižáckou výpravu proti lidem, kteří konzumují v Evropě legální výrobek.
Některé příspěvky do této diskuse a mnoho pozměňujících a doplňujících návrhů se podobá náboženské válce, nikoli rozpravě, o které se domnívám, že by byla vhodná.
Stejným způsobem se ve zprávě uvádí, že tato politika by měla vytvořit prostředí, v němž by kouření nebylo běžné.
Nemyslím si, že je úlohou politiků učit lidi, jak se chovat, nebo jim diktovat, co by si měli myslet.
Pokud jde o otázku, co by měla EU regulovat a co ne, měli bychom uvažovat perspektivně.
Regulace daňových systémů jednotlivých členských států není v naší pravomoci, stejně jako rozsáhlé zákazy kouření.
Členské státy nám tuto pravomoc prostě nedaly.
I přes to, že v Evropě převládá trend směřující k nekouření, využívat tento trend s cílem přijímat přehnaná pravidla a využívat souhlas veřejnosti je podle mého názoru špatný způsob.
Hovoříme tu téměř výlučně o zákazech.
Zákazy obyčejně zvýší přitažlivost zakázaného, zejména v případě mladých lidí, skupiny, o kterou se nejvíce obáváme.
Místo toho bychom měli věnovat svou energii a peníze na vzdělávání lidí o škodlivých důsledcích konzumace tabáku a soustředit se na každou skupinu zvlášť.
Toto je jediný způsob, jak naučit lidi přijímat správně rozhodnutí z dlouhodobého hlediska.
(DE) Vážený pane předsedající, dámy a pánové, statistické údaje o důsledcích kouření hovoří samy za sebe.
Pan Florenz má pravdu, pokud nás nechce unavovat údaji, že náklady našeho zdravotního systému na 650 000 úmrtí v důsledku aktivního kouření a 80 000 úmrtí v důsledku pasivního kouření představují každoročně částku 50 milionů EUR.
My, parlamentní poslanci, bychom neměli diskutovat o účinné ochraně nekuřáků.
Diskuse proto nespočívá v tom, že "zda", ale "jak" toho můžeme dosáhnout.
V Evropě existuje několik různých druhů účinné ochrany nekuřáků.
Některé země, jako například Švédsko a Irsko, zavedlo přísný zákaz kouření v restauracích, kavárnách, pohostinských zařízeních a ve veřejných budovách. Jiné země ustanovily omezené výjimky.
Měli bychom respektovat tyto různé modely.
V zásadě se proto domnívám, že ochrana nekuřáků je záležitostí členských států.
Zpravodaj navrhuje, že Evropa by měla zasáhnout v případě, že členské státy neposkytnou účinnou ochranu nekuřáků na pracovišti.
Pokud však dojde k porušení těchto pravidel, přikláním se k tomu, aby se EU řídila rámcem pravomocí EU souvisejícím s bezpečností a zdravím při práci.
Souhlasím rovněž s uznáním platných pravidel v členských státech.
Fungující platná vnitrostátní pravidla v oblasti ochrany nekuřáků musí být možné zachovat.
Členské státy, které již dosáhly účinné úrovně ochrany, by měly být odměněny. Musíme ocenit úsilí, které vynaložily.
Měli bychom vzít v úvahu vnitrostátní rozdíly a regionální odlišnosti v jednotlivých případech a pochopit je.
Musí se však v každém případě zabezpečit dostatečná zvláštní ochrana pro děti, mladé lidi a nekuřáky.
Nechceme oslabit ochranu nekuřáků.
Tímto přístupem dosáhneme vysoké úrovně ochrany zdraví a zároveň dodržíme zásadu subsidiarity a budeme respektovat zájmy a regionální rozdíly členských států.
Vážený pane předsedající, srdečně vítám zprávu pana Florenze.
Velmi podporuji zákaz kouření na veřejných místech s cílem chránit veřejné zdraví a odstranit nebezpečí pasivního kouření.
Byla jsem potěšena, když v březnu 2006 Skotsko dovedlo Spojené království k zavedení zákazu kouření, a jsem ráda, že zákazy v současnosti platí v Anglii, Walesu a Severním Irsku.
Vzhledem k tomu, že skotský zákaz platí už jistou dobu, máme důkaz o jeho vlivu na zdraví.
Poslední údaje ze Skotska ukazují, že od zavedení zákazu kouření klesl počet případů hospitalizace z důvodu srdečního infarktu o 20 %.
Stejně pokračujeme v šíření informovanosti o zdravotních rizicích spojených s kouřením.
Z tohoto důvodu předkládám 14. listopadu 2007 v Evropském parlamentu písemné prohlášení s výzvou za intenzivnější výzkum a vytvoření zdrojů pro chronickou obstrukční plicní nemoc (CHOPN).
CHOPN je běžná a nákladná plicní nemoc, jejíž pokročilé stadium se projevuje chronickým selháváním dýchání.
V případě této nemoci máme nedostatečnou diagnostiku, nedostatečnou péči, máme o ní nedostatek informací a je zanedbávána poskytovateli zdravotní péče a veřejností.
Z důvodu vzestupu CHOPN je přijetí důkladných politik zaměřených na prostředí bez cigaretového kouře a zprávy pana Florenze ještě důležitější.
Velice vám děkuji.
Rád bych začal tvrzením, že jsem v podstatě skeptický vůči myšlence zákazu kouření ze strany EU na veřejných místech v celé Unii.
Dokonce i ti, kteří souhlasí s tímto zákazem kouření, musí vidět potíže v souvislosti se zavedením zákazu na úrovni EU.
Rozhodnutí tohoto druhu jsou ostatně kontroverzní.
Pokud občané zjistí, že zákaz pochází z Bruselu, že zákaz chce zavést někdo, kdo není přímo zaangažovaný, odpor vzroste.
Přesto však existují opatření, která můžeme přijmout v EU s cílem snížit škody způsobené tabákovým kouřem v celé Evropě.
Můžeme například zrušit nepochopitelný zákaz EU švédského šňupavého tabáku.
Vracím se s tvrdohlavostí osla, abych využil příležitost a vyzdvihl švédskou zkušenost. Máme nejnižší počet kuřáků v celé Evropě.
Máme nejnižší počet všech chorob souvisejících s tabákem v celé Evropě. Avšak víte co?
Přesto máme přibližně stejnou spotřebu tabáku jako zbytek Evropy. My však konzumujeme více šňupavý tabák než cigarety.
Pokud by zbytek Evropy nahradil cigarety šňupavým tabákem ve stejném rozsahu jako my ve Švédsku, před rakovinou plic by se každý rok zachránilo 200 000 Evropanů.
Proto si myslím, že je nemorální zavírat oči.
Zdůvodňování Komise se zdá být naneštěstí přesně opačné.
Komise dnes přikázala Ålandským ostrovům, aby zaplatily pokuty ve výši téměř 20 milionů SEK za to, že nezavedly dostatečně účinný zákaz konzumace šňupavého tabáku.
Udělala tak i přesto, že šňupavý tabák je na Ålandských ostrovech tradičním výrobkem a i tam nahradil cigarety a zachránil životy.
Komise má navíc odvahu tvrdit, že to myslí dobře, a že se obává o zdraví obyvatel Ålandských ostrovů.
Bavil jsem se však s obyvateli a ti tento krok zdvořile odmítají.
Pokud se rozšíří kouření na Ålandských ostrovech, zodpovědnost nese Komise.
Stále jsou tu však poslanci, kteří jsou skeptičtí a ve skutečnosti nevěří, že by tento proces mohl být tak jednoduchý a že statistické údaje nejsou tak jednoznačné, jak říkám.
Žádám vás, abyste mi vyšli vstříc alespoň v jednom bodu a hlasovali pro návrh Julesa Maatena s cílem přehodnotit zdravotní účinky šňupavého tabáku.
Předložme zde fakta jako vědecký základ další rozpravy.
Jsem přesvědčen, že to bude první krok směrem ke zrušení neospravedlnitelného zákazu šňupavého tabáku ze strany EU.
Děkuji vám, pane předsedající.
člen Komise. - Vážený pane předsedající, chtěl bych poděkovat poslancům za velmi zajímavou rozpravu.
Bylo dobré vyslechnout si různé názory.
Musím říci, že jsem velmi šťastný, pokud většina podporuje zákaz kouření a všechna ostatní opatření na podporu prevence před kouřením.
Zaprvé nesmíme zapomínat, že hlavním cílem je ochrana mladých lidí.
Nezapomínejme, že tyto nové myšlenky přicházejí neustále.
Novou módou v současnosti je podpora kouření mezi mladými dívkami jako způsob kontroly své hmotnosti.
Na podporu kouření se využívají všechny prostředky, takže naše reakce musí být vynalézavá a důkladná.
Chápu, že někteří poslanci nesouhlasí s tím, aby opatření přijímala Komise nebo Společenství.
Tvrdí, že bychom měli počkat, dokud svou část úlohy nesplní členské státy.
Jak jsem uvedl, jsme v procesu zkoumání a ověřování následujícího kroku na evropské úrovni.
V několika posledních letech mimořádně vzrostl počet zemí, které zavedly velmi důkladná omezení. Musím však říci, že i navzdory povzbuzujícímu vývoji, čím déle čekáme při přijímání opatření, tím více lidí zemře.
Nesmíme na to zapomínat.
Je to velmi důležitý činitel.
Vyvstává otázka subsidiarity, ale subsidiarita neznamená nečinnost.
Ani článek 152 neznamená, že bychom měli sedět a sledovat, jak lidé umírají.
Znamená, že bychom měli přispívat, podporovat, povzbuzovat a pokud je to potřebné, přijímat právní úpravy.
Máme právní základ, máme k tomu stanovisko.
Je to tedy otázka politického rozhodnutí, nikoli právního rozhodnutí.
Na tom budeme pracovat.
Jak jsem uvedl na začátku, pro nás je důležitý způsob dosažení výsledků, nikoli právní nástroje, které na to používáme.
Nezapomeňte, že v nové Smlouvě, schválené jen před dvěma nebo třemi dny, je zvláště uvedená angažovanost Evropské unie v otázce tabáku.
Na to bychom měli rovněž myslet.
Zelená kniha Komise odkazuje většinou na prostředí bez tabákového kouře a rozprava byla zaměřená zejména na tuto oblast.
To je však jen jedno opatření.
My musíme přijmout řadu opatření, abychom dosáhli svého cíle.
Potřebujeme zákaz kouření, ke kterému se za chvíli vrátím, zákaz reklamy, který už máme, varování, obrázková varování, kterým jsme se věnovali, a informační kampaně.
Je pravda, že to je otázka volby životního stylu a lidé si nakonec vyberou.
Musíme jim však pomoci učinit rozhodnutí založené na pravdivých skutečnostech a jistým způsobem vyvážit agresivní marketingové postupy tabákového průmyslu, který utrácí miliardy eur.
Musíme být schopni poskytovat rady a vysvětlit problémy a dát lidem rovněž podněty, aby nekouřili, nebo přestali kouřit.
Je to velmi důležitá oblast.
Pokud jde o zavedení výjimek ze zákazu kouření, je to lepší možnost, než vůbec nezavést zákaz.
Souhlasím.
Je však pravda, že zákaz s výjimkami nebude tak účinný jako komplexní zákaz kouření, jehož cílem není jen ochrana pasivních kuřáků, ale jak jsem řekl, i vytvoření podnětů, aby kuřáci přestali kouřit, a zábran pro nekuřáky, aby kouřit nezačali.
Tuto stránku bychom neměli oslabit.
Je logické, že většina kuřáků rovněž podporuje zavedení zákazu kouření, protože chtějí kouřit, když se rozhodnou, nikoli dýchat tabákový kouř ostatních.
Toto není teoretická diskuse.
Vím, že před několika lety převládaly obavy. Vzhledem k tomu, že to je nová rozprava, obavy vyjadřujeme stále.
V současnosti však máme jisté zkušenosti, poznáme způsob fungování a víme, že to nevede ke kouření na jiných místech.
V současnosti jde o snížení počtu kuřáků a potíží souvisejících s kouřením a zároveň vidíme, že to neovlivnilo některá odvětví hospodářství, v nichž převládaly obavy.
Můžeme tedy budovat na těchto zkušenostech a vysvětlit je členským státům, a dokonce poslancům tohoto Parlamentu, kteří si neuvědomují jejich přínos a potenciální účinnost.
Pokud jde o příměsi a přísady, pracujeme na tom.
Velmi důkladně zohledňujeme stanovisko Parlamentu.
Pan Florenz mě s tím sekýruje už několik let.
Pracujeme na tom, ale vyžaduje si to mnoho úsilí, protože směrnice přijatá v původním znění nebyla funkční.
V současnosti se tedy snažíme zefektivnit poskytování informací a budeme pokračovat posouzením vzniklého rizika.
Pokud jde o zákonem zakázaný obchod, postupujeme v souladu s rámcovou úmluvou o kontrole tabáku a v současnosti připravujeme protokol na ochranu obchodu.
Evropská unie je v této souvislosti velmi aktivní a aktivní bude i nadále.
Opět chci zdůraznit, že nevystupujeme proti kuřákům, a souhlasím s těmi, kteří poukázali na tuto souvislost.
Všechna uvedená opatření budou naopak přínosem i pro kuřáky.
Uvědomuji si citlivost otázky "šňupavého tabáku" v jednom členském státu.
Musím však nejdříve říci, že případ Nizozemska je úplně rozdílný, protože tento členský stát nežádal o výjimku jako Švédsko.
Zároveň však musím uvést, že šňupavý tabák není bezpečná alternativa. Byl bych velmi rád, kdyby se k tomuto tématu rozvinula důkladná diskuse.
Je stejně nebezpečný. Způsobuje různé druhy rakoviny a nemocí.
Již brzy, začátkem příštího roku, budeme mít k dispozici všechny důkazy.
Ve skutečnosti cituji švédské odborníky.
Není to tedy tak, že předsudkem trpí zbytek Evropské unie, který ho nepoužívá.
Cituji švédské odborníky, kteří mi v této souvislosti ukázali obrovskou kopu důkazů.
Šňupavý tabák nemusí způsobovat rakovinu plic, protože se neinhaluje, ale vyvolává účinky a způsobuje obtíže.
Zároveň neexistuje důkaz, že se dá účinně využít při kontrole spotřeby tabáku nebo v rámci opatření na kontrolu kouření.
Byl bych tedy v této oblasti velmi zdrženlivý a pochyboval bych o existenci vědeckého důkazu, který by uvedený postup umožňoval.
Musím však uvést, že ze strany tabákového průmyslu zaznamenávám nesmírné úsilí o podporu šňupavého tabáku, protože se nyní cítí ohrožený politikami zaměřenými na prostředí bez tabákového kouře.
V této souvislosti bychom měli být opatrní, protože by to mohlo způsobit další potíže a vedlo by to k rozšíření šňupavého tabáku a jeho agresivní komerční podpoře.
Nerad bych měnil současný stav v Evropské unii. Máme k dispozici rozhodnutí Evropského soudního dvora, kterým nám byla v této souvislosti vyjádřena podpora.
Na závěr bych opět rád poděkoval všem poslancům za tuto velmi zajímavou rozpravu.
Všímám si těch, kteří podporují politiky Komise, a těch, kteří jsou proti nim.
Je velmi důležité, abychom znali všechna vaše stanoviska.
V blízké budoucnosti, příští rok, budeme mít společně důkladnější diskusi o konkrétním návrhu Komise založeném na dnešní diskusi.
Rozprava je ukončena.
Hlasování se uskuteční ve středu ve 12:00.
Písemná prohlášení (článek 142)
písemně. - (HU) Kouření je závažným problémem veřejného zdraví, v důsledku kterého zemřou každoročně statisíce obětí včetně nekuřáků.
Jelikož je to problém celosvětového rozsahu, vyžaduje mnohostranné opatření, závazek členských států a účinné právní předpisy, které jsou přísnější než současné.
Ochrana zdraví evropských občanů to vyžaduje.
Cesta k dosažení primárního cíle, Evropy bez tabákového kouře, bude samozřejmě dlouhá a bude vyžadovat nesmírné úsilí a odhodlanost.
Z tohoto důvodu musíme přijímat opatření postupně.
Několik členských států ukázalo příklad, který bychom měli při přijímání účinných opatření následovat s cílem odstranit nebezpečí pasivního kouření.
Jedním z dalších kroků by mělo být zavedení úplného zákazu kouření na všech uzavřených pracovištích, včetně odvětví restauračních služeb, ve všech veřejných budovách a ve veřejných dopravních prostředcích do dvou let v celé Evropské unii.
Na úspěšný boj proti kouření potřebujeme pevný základ, komplexní strategii Společenství založenou na příslušných studiích a nejlepších empirických zkušenostech a zaměřenou na kontrolu kouření a podporu lidí v jejich úsilí přestat kouřit.
Příprava účinných legislativních opatření, prevence a vzdělávání sehrávají v této strategii zásadní úlohu.
písemně. - (ET) Dámy a pánové, kouření způsobí každý rok předčasnou smrt více než 650 000 Evropanů.
Nikdo z nich se nerozhodne začít kouřit s touhou skoncovat se životem.
Kuřáci jsou závislí, jsou otroky neustálé, desetiletí trvající propagandy.
Pouze kvalitní odborník na vztahy s veřejností může vysvětlit skutečnost, že zatímco 86 % Evropanů je přesvědčeno, že pracoviště by mělo být bez tabákového kouře, pouze 61 % se domnívá, že totéž by se mělo týkat barů a restaurací.
Dámy a pánové, číšníci a personál baru mají rovněž právo na život a ochranu zdraví.
Každý rok zemře následkem pasivního kouření 80 000 lidí.
Bez ohledu na své vlastní přání dýchali směs 250 karcinogenů a toxinů.
V případě číšníků v zařízeních, v nichž je kouření povoleno, je o 50 % vyšší pravděpodobnost onemocnění rakovinou plic, než v případě personálu pracujícího v prostředí bez tabákového kouře.
Tyto informace nejsou nové.
30 % občanů Evropské unie však stále kouří.
Hospodářství volného trhu nezastavilo nezdravý zvyk, který způsobuje statisíce úmrtí a daňové poplatníky stojí miliardy.
Je zřejmé, že zákonodárci musí konat.
Souhlasím se zprávou v tom, že pouze prostředí, které je úplně bez tabákového kouře, může splňovat současné zdravotní požadavky.
Kromě zákazu však potřebujeme rovněž opatření, která pomohou kuřákům zbavit se své závislosti.
Stačí se pouze podívat na částky vynaložené tabákovým průmyslem na reklamu, abychom pochopili nesmírný rozsah problému, kterému čelíme.
Polovičatá opatření už nestačí.
Nastal čas jednat seriózně.
Protokol, kterým se mění Dohoda o obchodních aspektech práv k duševnímu vlastnictví (TRIPS) (rozprava)
Dalším bodem je doporučení Gianluky Susty jménem Výboru pro mezinárodní obchod týkající se Protokolu, kterým se mění Dohoda o obchodních aspektech práv k duševnímu vlastnictví (TRIPS) (08934/2006 - C6-0359/2006 -
zpravodaj. - (IT) Vážený pane předsedající, pane komisaři, dámy a pánové, nejdříve bych rád využil této příležitosti a poděkoval sekretariátu skupiny Aliance liberálů a demokratů pro Evropu v Parlamentu za podporu, kterou mi vyjádřil.
Rád bych rovněž poděkoval všem stínovým zpravodajům a panu Van Heckemu, kteří pracovali přede mnou na této otázce, za vynikající práci a za zachování jednoty naší instituce až do konce.
Podle mého názoru byla parlamentní podpora přístupu k lékům v rozvojových a méně rozvinutých zemích, v kterých jsou nejpotřebnější, nejsilnější stránkou kampaně.
Právo na zdraví a přístup ke zdraví za dostupné ceny jsou základními právy, která by měla být zabezpečena pro všechny občany. Naneštěstí příliš dobře víme, že tomu tak stále není.
Až příliš často jsou ceny stanovené farmaceutickým průmyslem velmi vysoké. Následkem toho se země, v nichž jsou léky nejpotřebnější, ocitají v potížích.
Z tohoto důvodu, jak jsem již několikrát uvedl ve Výboru pro mezinárodní obchod a na plenárním zasedání, Parlament nemůže slepě přijmout protokol, kterým se mění dohoda TRIPS, jako kdyby to byl univerzální všelék, a následně považovat záležitost za ukončenou.
Parlament chtěl, aby se vykonalo více, alespoň v rámci Evropské unie, protože Evropská unie může a musí udělat více.
Dokonce ani vzhledem k politováníhodné události tohoto léta, jako je výměna dopisů s Thajskem, i když je tato událost částečně uzavřena, by Evropský parlament, který byl vždy důrazným obhájcem využití všech možností v rámci dohody TRIPS, nemohl pokračovat v ratifikaci protokolu bez skutečných a účinných záruk ze strany Komise a Rady.
Je korektní zdůraznit, že v těchto měsících úzké spolupráce s Komisí a Radou jsme nepochybně splnili důležitý cíl pro Evropskou unii tím, že jsme v podstatě technický dokument posunuli na první místa evropského politického programu.
Jsem přesvědčen, že konečný výsledek je možno považovat za úspěch nejen z uvedeného důvodu, ale zejména proto, že jsme dosáhli pokroku v mimořádně citlivých oblastech, jako je podpora využívání možností ustanovených v dohodě TRIPS, abychom mohli v rámci vnitrostátních programů veřejného zdraví podporovat přístup k důležitým lékům za dostupné ceny.
Podporuji především jednoznačný odkaz na článek 30 dohody TRIPS, obsažený v prohlášení Rady předloženém v pondělí.
Pro mou skupinu to znamená záruku a zabezpečení toho, že členské státy budou schopny využívat tento nástroj bez nátlaku, a že v zemích s nejvyšší potřebou léků budou tyto léky snadněji dostupné.
Zadruhé: mám rovněž radost z výsledků v souvislosti s doložkami TRIPS-plus, zejména z přísnějších ustanovení souvisejících s těmi, které jsou ustanoveny v dohodě TRIPS.
Parlament, Rada a Komise souhlasily s tím, aby se neuskutečnila jednání o budoucích bilaterálních nebo regionálních dohodách s rozvojovými zeměmi o ustanoveních, která by mohla mít negativní důsledky pro zdraví a přístup k lékům.
I přesto, že uznávám úsilí portugalského předsednictví, bych se rád zeptal, zda je znění prohlášení možno dále vylepšit, zejména část, která uvádí chudé rozvojové země.
Tento výraz by mohl způsobit zmatek, neboť v současnosti je běžné uvádět rozvojové země a kategorii méně rozvinutých zemí.
Nová kategorie by zkomplikovala situaci.
Kromě toho je důležité zdůraznit, že všechny rozvojové země, dokonce země jako Brazílie, Indie atd., musí být schopny využívat současný systém, aniž by se v budoucnosti vystavily nebezpečí zavedení ponižujících ustanovení.
V neposlední řadě je nutné zdůraznit vynaložené úsilí v souvislosti s přesunem rozvoje a technologického výzkumu do jižních zemí.
Skupina ALDE je připravena souhlasit, protože je přesvědčena, že "ne" by vyslalo negativní signál zemím s největší potřebou, a bylo by nezodpovědné ze strany Evropské unie vzhledem k tomu, že opětovné otevření jednání WTO je nereálné.
Tím se však nemění skutečnost, že nadále máme výhrady vůči účinnosti mechanismu, který přezkoumala a schválila WTO.
Z toho důvodu, a téměř na závěr, bych rád potvrdil, že EU se v této fázi nezastaví.
Parlament udělá vše, co bude v jeho silách, aby zabezpečil, že budou uskutečněny záruky poskytnuté v posledních měsících.
Žádám proto pana komisaře Mandelsona, který ve svém dopise potvrdil, že nezamýšlí jednat o doložkách TRIPS-plus, aby z návrhu dohody o hospodářském partnerství s karibskými zeměmi odstranil požadavek na dodržování a přijetí závazků Smlouvy o patentové spolupráci a ustanovení týkající se duševního vlastnictví směrnice 2004/48/ES o dodržování práv duševního vlastnictví, které se jasně podobají doložkám TRIPS-plus.
člen Komise. - Vážený pane předsedající, jsem rád, že jsme dospěli k řešení důležité otázky dostupnosti léčiv pro chudé, rozvíjející se země, s kterým všichni souhlasí.
Naše diskuse v průběhu posledních měsíců byla plodná, velmi intenzivní, s kvalitní výměnou názorů, za což bych chtěl Parlamentu poděkovat.
Komise vždy chápala obavy Parlamentu a ve skutečnosti mnohé z nich cítila i ona sama.
I proto měla Komise v diskusi o TRIPS a přístupu k léčivům v rámci WTO vedoucí postavení.
Vnímal jsem tuto diskusi jako příležitost pro Komisi, aby mohla objasnit své stanovisko týkající se mnoha problémů.
Všichni souhlasíme s tím, že pozměňující a doplňující návrh o dohodě TRIPS je jedním z mnoha řešení problému dostupnosti léčiv.
Nepochybně jsou potřebná další opatření, zejména na zlepšení systémů zdravotní péče a infrastruktur, především v chudých, rozvíjejících se zemích.
Někteří poslanci se obávají, že tento mechanismus nebude fungovat.
Rozhodně je příliš brzy něco podobného tvrdit.
Nařízením, které zavádí odstoupení, jsme společně s Parlamentem souhlasili s přehodnocením nařízení tři roky po jeho vstupu v platnost a toto dodržíme.
Kromě toho podporujeme činnost mezivládní pracovní skupiny s WHO s cílem přezkoumat ostatní opatření na další zlepšení dostupnosti léčiv.
Komise mohla znovu potvrdit svůj vztah k prohlášení podepsaném v Dohá v souvislosti s dohodou TRIPS o veřejném zdravotnictví a svou podporu pružnosti, kterou obsahovalo.
Podobně mi tato diskuse umožňuje rozptýlit jakékoli nedorozumění o činnosti Komise v souvislosti s dohodami o hospodářském partnerství se zeměmi AKT.
Potvrzuji, že v těchto dohodách a v dalších budoucích bilaterálních a regionálních dohodách s chudými, rozvíjejícími se zeměmi, Komise nežádá, a ani nebude žádat, opatření, která by mohla ovlivnit dostupnost léčiv nebo oslabit pružnost TRIPS, kterou obsahuje prohlášení podepsané v Dohá o dohodě TRIPS a veřejném zdravotnictví.
Díky upřímné a přímé diskusi se Parlament nachází v postavení, kdy může dát svůj souhlas návrhu Komise.
Evropské společenství se tak připojí k dalším členům organizace WTO, kteří již přijali dohodu TRIPS.
Toto přijetí umožní Společenství, aby i nadále v souvislosti s dostupností léčiv sehrávalo hlavní úlohu v rámci organizace WTO.
Na závěr chci zdůraznit, že dostupnost léčiv zůstává prioritou Komise a já sám jsem ochoten v budoucnosti v souvislosti s touto záležitostí pokračovat v konstruktivní spolupráci s Parlamentem.
navrhovatel stanoviska Výboru pro právní záležitosti. - (FR) Vážený pane předsedající, pane komisaři, dámy a pánové, je mi líto, že se zástupce Rady dnes večer nezúčastní naší rozpravy, protože je to pro tentokrát naše hlavní kontaktní osoba.
Atmosféra je tu euforická, každý je pro a zítra budeme hlasovat - myslím si, že drtivou většinou - ve věci ratifikace tohoto doplňujícího a pozměňujícího návrhu k Dohodě TRIPS, o které se předpokládá, že poskytne a měla by poskytnout lepší přístup ke zdravotnictví v zemích, které nejsou dostatečně rozvinuté a nemají farmaceutický průmysl, který by jim tento přístup umožnil.
Při této dlouhé rozpravě, kterou jsme měli o této problematice, se stalo, že Parlament pochyboval o něco více než Komise o účinnosti tohoto systému.
Věřím - a tímto bych chtěl poděkovat Radě za to, že tentokrát vyslechla Parlament více než Komise - a to vedlo ke stanovisku zaslanému v pondělí ráno, díky kterému jsme připustili, aby nám naše vzájemná dohoda umožnila udělat tento malý krok vpřed.
Jde o zlepšení, ale je to zlepšení, jehož nedostatečnost si uvědomujeme a máme několik pochybností o jeho účinnosti.
Těchto několik pochybností je třeba odstranit s razancí, s jakou členské státy a Rada doporučení uplatňují.
Těší mě však to, co již bylo řečeno panem Mandelsonem, který sám ohlásil skupinu odborníků, kteří mají najít jiné prostředky a vyhodnocení těchto prostředků, a myslím si, že budeme o těchto záležitostech opět diskutovat, až uvidíme, zda tato účinnost splňuje naše očekávání.
V každém případě mě těší pozitivní závěr na tomto stupni, i když nejde dostatečně daleko.
jménem skupiny PSE. - (FR) Vážený pane předsedající, pane komisaři, dámy a pánové, při naší poslední rozpravě v červenci o přístupu k lékům jsem zakončil své připomínky výzvou Radě a Komisi, aby přijaly jasné a formální závazky, které by zaručily aktivní zapojení Evropy do hledání nových řešení, a přání být předním běžcem v boji za přístup k dostupným lékům pro každého.
Nemohli bychom být spokojeni s rozpravou, v níž bychom nepřijali žádné závazky, a dnes poznamenávám, že po několika měsících diskusí mezi třemi institucemi se realitou stávají některé návrhy, které jsme předložili a které jsme skutečně chtěli.
Nejdříve mi dovolte zatleskat vykonané parlamentní práci, vykonané s ustavičným zájmem o zodpovědnost a otevřenost.
Tři úspěšné odklady hlasování v Parlamentu byly motivovány závazkem světového veřejného zdravotnictví.
Toto nám ukázalo, že slovo "solidarita" má stále význam v evropské politice.
Z tohoto důvodu bych rád nejdříve poděkoval našemu zpravodaji, panu Sustovi, za jeho sílu přesvědčovat a schopnost oponovat, jakož i všem stínovým zpravodajům z politických skupin, kteří se po uplynulé měsíce spolupráce, úsilí a společného přesvědčení povznesli nad politiku strany a ukázali kvalitu práce, kterou může Parlament vykonat.
Proto doufám, že Rada a Komise budou moci prokázat, že se budou respektovat závazky přijaté v průběhu posledních několika měsíců při našich různých rozpravách a v písemném stanovisku, které jsme dostali.
K těmto závazkům patří: že členské státy mohou využívat všechny doložky, které jim dovolují vyrábět generické léky a vyvážet je do rozvojových zemí, a to nejen do chudých rozvojových zemí; že tyto rozvojové země mohou využívat všechny flexibility uvedené v prohlášení podepsaném v Dohá, aby poskytly svému obyvatelstvu tyto základní léky, které potřebuje; že Evropská unie nebude jednat o ustanoveních týkajících se veřejného zdravotnictví u obchodních smluv - a rovněž upozorňuji na prohlášení komisaře; a nakonec, že EU bude financovat projekty, aby se rozvinul výzkum a výrobní možnosti v těchto zemích.
Toto jsou pozitivní kroky vpřed a my z nich chceme čerpat kapitál nyní, ale přesto bych chtěl říci, že ne všechny záležitosti předložené Parlamentem nebo jeho legitimní zájmy se setkaly s příznivými reakcemi jiných institucí.
Náš boj za přístup k lékům pro každého ve světě pokračuje.
To je důvod, proč budeme velmi pozorně sledovat uplatňování závazků daných dnes Radou a Komisí a zároveň budeme nadále žádat, aby naše zájmy dostaly v nejbližších měsících rychlou a přiměřenou odpověď.
Vzpomínám si, že první ze závazků daných Parlamentu byl, aby se dokončilo hodnocení mechanismu, který máme zítra přijmout.
Přetrvávají o tom pochybnosti a na ty je třeba reagovat.
Pokud by to tak nebylo, v souladu se závazky danými příslušným rozvojovým zemím by EU měla dospět k přiměřeným závěrům a přijít se skutečně uskutečnitelným a udržitelným řešením.
Vzhledem k tomu jsem potěšen závazky danými Radou a Komisí a vyzvu svou skupinu, aby zítra hlasovala ve prospěch této ratifikace, i když dlouhé týdny práce, které jsme právě zažili, mě vedou k myšlence, že jsme daleko od dosažení cíle a že naše společná dohoda je zatím jen začátkem.
jménem skupiny ALDE. - (NL) Rozhodnutí WTO ze dne 30. srpna 2003, které zajistilo dočasný odklon od Dohody TRIPS, se nyní díky novému rozhodnutí ze dne 6. prosince 2005 změnilo na stálý odklon.
Pan Susta má ve své zprávě několik velmi podstatných poznámek o uskutečnitelnosti povinného povolování.
Uznávám, že mnoho částí z mé zprávy z roku 2005 přeměnilo dočasný odklon na evropské nařízení.
Plně podporuji doporučení Rady a Komise, která pan Susta spojuje s "avis conforme".
Vytvořený mechanismus je skutečně jen omezeným řešením problému přiměřeného přístupu k lékům v chudých zemích.
EU musí pomoci rozvojovým zemím najít dlouhodobé řešení z hlediska získání nejzákladnějších léků za dostupnou cenu a musí stimulovat investice do místních výrobních možností.
Převod technologie, výzkumu a technické pomoci je samozřejmě v tomto směru nevyhnutelný.
Vzhledem k tomu bych odkázal na nedávné zprávy, které tvrdí, že podíl na trhu s generickými léky opět klesá, a jako důvod uvádějí, že farmaceutické společnosti levně vyrábějí léky, jejichž ochrana patentů již uplynula.
Musí to poskytovat příležitosti pro chudé země, kde, v souladu s rozhodnutím WTO, povinné povolování může nabídnout řešení pro léky stále chráněné patenty.
Pokud nechceme dát zbytečnou naději milionům lidí, kteří stále nemohou mít prospěch z nejzákladnějších léků, bude třeba více - mnohem více - než jen mechanismus, jehož uskutečnitelnost je a zůstává velmi pochybná.
Vážený pane předsedající, jak to už bývá, před 14 lety jsem byl zapojen do otázky práv duševního vlastnictví v polském Parlamentu jako předseda zvláštního podvýboru.
Dnes mám tu čest dělat totéž v našem Evropském parlamentu.
Podobně jako ti, kdo hovořili přede mnou, bych chtěl vyzdvihnout významný pokrok, který jsme učinili za posledních několik měsíců, a chtěl bych zdůraznit, že jak vidíme, Evropský parlament udělal mnoho, aby dal do pořádku to, co navrhovala Evropská komise.
Jsem absolutně přesvědčen o tom, že kompromis, který navrhujeme, pomůže zlepšit přístup k farmaceutickým výrobkům v zemích třetího světa, neboť oni jsou tím, co nás hlavně zajímá.
jménem skupiny Verts/ALE. - (SV) Vážený pane předsedající, pokud jsem vám správně rozuměl, Rada přečte stanovisko před hlasováním, jinak nebude existovat závazný závazek.
Potom bych vás chtěl požádat, abyste vynechali slovo "chudé" rozvojové země.
V předcházejících dohodách je úplně irelevantní a bezvýznamné.
Jsou rozvojové země a jsou i nejméně rozvinuté země a Parlament chce, aby obě tyto skupiny zemí mohly mít prospěch z těchto mechanismů.
Je jasné, že tu hovoříme stejným jazykem.
Je to něco, nad čím jsem přemýšlel při vaší řeči, pane Mandelsone: řekl jste, že země AKT se nemají čeho obávat, ale potom jste zároveň uvedl "chudé" rozvojové země, země AKT.
Doufám, že neomezujeme tuto diskusi jen na ně a že váš dopis Thajsku nestanoví pro to omezení, ale že nám je úplně jasné, že rozvojové země, které nepatří mezi nejchudší, také skutečně potřebují být schopné chránit veřejné zdravotnictví, aby se mohly účinně rozvíjet, a že jim musíme poskytnout veškerou pomoc a podporu, kterou můžeme.
Doufám, že s tím souhlasíme.
jménem skupiny GUE/NGL. - (IT) Vážený pane předsedající, dámy a pánové, Evropský parlament byl vyzván, aby vyjádřil svůj názor na to, zda může být doplňující a pozměňující návrh k WTO dohodám o duševním vlastnictví - dohodám TRIPS - stálý, neboť by to představovalo okamžité řešení problému přístupu k lékům pro rozvojové země.
Vzhledem k tomu, že dosud tento doplňující a pozměňující návrh neposkytl žádny důkaz o své skutečné účinnosti, je pro Evropský parlament důležité, aby se chytil příležitosti nabízené prostřednictvím ratifikace doplňujícího a pozměňujícího návrhu Dohody TRIPS na zabezpečení větších záruk toho, že politika EU ve věcech přístupu k lékům bude úplná, nepřetržitá a účinná.
Dohoda TRIPS, jak Rada uznala, představuje jen část řešení problému přístupu k lékům a veřejnému zdravotnictví; je proto důležité, aby Rada, jak Parlament několikrát zdůraznil, mohla vyhlásit podporu všem těm zemím, které mají v úmyslu využít flexibility poskytnuté v dohodách TRIPS a mohou poskytnout základní léky za dostupné ceny.
Evropská unie musí udělat více k zabránění krizi ve zdravotnictví v nejchudších zemích světa, zejména zabezpečením, aby tyto země mohly naplnit své vlastní potřeby, aniž by byly zatěžované bilaterálními nebo regionálními dohodami, dohodami TRIPS-plus, ustanoveními týkajícími se farmaceutických výrobků, které riskují, že budou mít negativní dopad na přístup k veřejnému zdravotnictví a lékům.
Rovněž věříme, že je úlohou Komise a Rady podporovat iniciativy WTO, aby pravidla dohody TRIPS byla méně složitá a aby především maximalizovala dostupnost výrobků.
(PL) Vážený pane předsedající, v polovině cesty vyšlo najevo, že v rámci cílů tisíciletí jsme udělali to nejhorší pro boj s tuberkulózou, HIV a malárií.
Statistika Světové zdravotnické organizace ukazuje, že v roce 2005 zemřelo více než jeden a půl milionu lidí na tuberkulózu, která měla vysokou míru úmrtnosti před 2. světovou válkou.
Každý den zemře 27 000 lidí z důvodu chybějícího přístupu k základním lékům.
Zdraví je neoddělitelnou podmínkou prosperity a hospodářského vývoje a věřím, že je naší morální povinností pomoci v tomto směru méně rozvinutým zemím.
Jedním z pozitivních kroků je poskytnutí podpory pro protokol pozměňující Dohodu TRIPS, aby se umožnil přístup k lékům.
Není to úplné řešení, ale musíme zariskovat, máme-li chránit životy milionů lidí.
Existuje riziko.
Zaprvé, získání povolení pro výrobu generik na vývoz do zemí v nouzi je podmíněno mnoha podmínkami, které mohou lidi odradit od takového podnikání.
Zadruhé, výroba léků tohoto typu může vytvářet podmínky pro zneužití částí příjemců i samotnými vývozci a navíc infrastruktura v chudých zemích je tak slabá, že tam není jednoduše možné začít s výrobou.
Z tohoto důvodu jsou potřebné nějaké druhy dalších víceúrovňových pomocných prostředků.
Zdá se mi, že nejdůležitější věcí je finanční pomoc zaměřená na zakládání místních výrobních center, přenos technologie a investování do rozvoje a inovací.
Jsme povinni projevit sociální solidaritu s těmito zeměmi, ale my jsme ti, kteří musí najít způsob, jak nejvíce zvýšit efektivnost poskytnuté pomoci a zároveň ochránit svůj vlastní trh.
Nakonec chci, pane komisaři, říci, že Komise - a vy sám jako předseda určitého výboru - máte mnoho prostoru na přemýšlení o nových nápadech.
(DE) Vážený pane předsedající, pane komisaři, dámy a pánové, to, o čem dnes večer diskutujeme a zítra budeme hlasovat, bude malým, ale významným stavebním kamenem spolupráce mezi orgány, Komisí, Radou a Parlamentem.
Při tomto postupu je jedinou možností Parlamentu souhlasit s návrhem nebo ho odmítnout.
Způsob, jakým to pan Susta, zpravodaj a všichni stínoví zpravodajové - a tady bych chtěla poděkovat zejména Kaderu Arifovi z mé skupiny - zvládli, značně zvětšil předurčený prostor Parlamentu, aby konal.
Chtěla bych se však zároveň poděkovat panu komisaři za výslovné poukázání na to, že tato dohoda, tento protokol, o kterém budeme zítra hlasovat a který budou poté členské státy ratifikovat, je jen stavebním kamenem - důležitým, ale jen stavebním kamenem - a že je třeba udělat ještě mnohem více kroků, aby rozvojové země, které nemají žádné výrobní kapacity ve farmaceutickém odvětví, dostaly skutečnou příležitost, kterou potřebují na poskytnutí základních léků svým občanům.
Tento krok nám pomůže při spolupráci a především nám pomůže, až Parlament získá další práva odsouhlasit politiku v mnoha dalších oblastech, například v oblasti obchodu.
Rozšiřuji upřímný dík i na Radu a Komisi a všechny poslance Parlamentu, kteří umožnili skutečně dosáhnout flexibility, kterou nyní máme.
(PT) Vážený pane komisaři, dámy a pánové, vzhledem k etickému významu této záležitosti má diskuse, kterou vedeme, velký politický význam.
Dichotomie mezi ochranou duševního vlastnictví a zlepšením zdravotnictví a prosperity obyvatelstva méně rozvinutých zemí vzniká z konfliktu zájmů, který může být vyřešen pouze porovnáním hodnot.
Jednoduše řečeno, tato opozice je jasná.
Na jedné straně máme určitý sporný model ochrany duševního vlastnictví založený na argumentu o podnětu pro inovace a následné rozšíření vědeckého poznání, zatímco na druhé straně jsou miliony ubohých lidských bytostí žijících v zemích s velmi omezenými zdroji, které nemohou být z ekonomických důvodů odsouzeny k utrpení a smrti v době, kdy máme poznatky, které jim mohou zachránit život.
Z tohoto porovnání je jasné, na které straně leží základní hodnoty.
V tomto světle, v různém čase a na různých místech se už podnikly určité kroky, aby systém ochrany duševního vlastnictví byl pružnější, a podpořil se tak přístup k lékům pro všechny.
Ukazuje se však, že pokrok není dosud dostatečný.
Mechanismus, o kterém se nyní uvažuje, je jen prostředkem zmírňujícím tento tísnivý problém.
Potřebujeme pokračovat.
Parlament naznačil tento směr tím, že významně přispěl k podpoře EU, aby přijala postoj v souladu se svými základními hodnotami.
Nalezené řešení nyní odhaluje tuto obavu, a proto bych rád pochválil předsednictvo Rady za jeho úsilí o dosažení, prostřednictvím prohlášení a závazků, postoje, který ukazuje Evropu v tom nejlepším světle: jako politické společenství vždy založené na neodmyslitelných humanistických hodnotách.
Rozprava je ukončena.
Hlasování se uskuteční ve středu ve 12:00.
Kvalifikace v oblasti celoživotního vzdělávání (rozprava)
Dalším bodem je zpráva Maria Mantovaniho, jménem Výboru pro zaměstnanost a sociální věci, o návrhu doporučení Evropského parlamentu a Rady o vytvoření kvalifikace v oblasti celoživotního vzdělávání - C6-0294/2006 -.
člen Komise. - Vážený pane předsedající, chtěl bych poděkovat panu Mantovanimu a jménem Komise bych chtěl vyjádřit poděkování jemu a příslušným výborům za jejich aktivní postoj a podpůrný přístup při jednání o kvalifikaci v oblasti celoživotního vzdělávání.
Toto doporučení zabíhá až do podstaty toho, co je EU: mobilita, spolupráce mezi zeměmi, zvyšování blahobytu a pomoc jednotlivým občanům.
Navrhujeme vytvoření Evropského kvalifikačního rámce, protože vy, Evropský parlament a členské státy, jste nás požádali o nalezení způsobu zvýšení mobility a celoživotního vzdělávání, bez nichž nemůžeme dosáhnout lisabonských cílů.
Evropský kvalifikační rámec byl vytvořen v rámci pracovního programu Vzdělávání a odborná příprava 2010, vzdělávací oblast lisabonského programu.
Cílem Evropského kvalifikačního rámce je překonat překážky stále existující pro evropské pracovníky a studenty, pokud chtějí změnit práci nebo se chtějí kvůli práci nebo studiu přestěhovat do jiné země.
Příliš často mají Evropané potíže, když chtějí využit své kvalifikace v jiné evropské zemi.
Dokonce i v jejich vlastní zemi jsou jejich vzdělávací cesty blokovány slabou integrací různých částí vnitrostátního vzdělávacího systému.
Evropský kvalifikační rámec navzájem propojí různé vnitrostátní kvalifikační systémy zemí a poslouží jako konverzní nástroj.
Díky němu tak budou kvalifikace jiných zemí jasnější a tím se jednotlivcům umožní odejít do jiné země, pokud to budou chtít kvůli práci nebo studiu.
Na vnitrostátní úrovni chce - vlastně to už dělá - stimulovat vývoj vnitrostátních kvalifikačních rámců.
Kvalifikační rámce podporují celoživotní vzdělávání, například usnadněním přechodu mezi různými typy vzdělávacích a odborných institucí, například od odborného vzdělávání k vyššímu vzdělávání.
Měl bych uznat, že Evropský kvalifikační rámec je technický, dokonce složitý nástroj.
Použijí ho hlavně odborníci a vzdělávací instituce, ale je ku prospěchu občanů.
To, o čem dnes jednáme, je produkt společné snahy Komise, zemí, sociálních partnerů, vzdělávacích a odborných institucí a jiných aktérů.
Evropský kvalifikační rámec byl do velké míry postaven na konsenzu a snažili jsme se mít za sebou aktéry v průběhu celého procesu.
Evropský kvalifikační rámec doporučuje, aby země do roku 2010 propojily své kvalifikační systémy s Evropským kvalifikačním rámcem a zabezpečily, aby jednotlivé vnitrostátní kvalifikace do roku 2012 obsahovaly referenci na příslušnou úroveň Evropského kvalifikačního rámce.
Tyto údaje navrhla Rada a Parlament.
Rádi jsme souhlasili s přidáním nového doporučení týkajícího se ujištění o kvalitě, které navrhl Parlament a které podle nás posiluje význam těchto zásad.
Rovněž souhlasíme s návrhem Parlamentu zahrnout referenci na kreditní systémy, která uznává rychlý vývoj a použití těchto složek kvalifikačních rámců.
Jsme přesvědčeni o tom, že Parlament a Rada text skutečně zkvalitnily.
Přístup osvojený při jednání Parlamentem, Radou a Komisí odráží konsenzus, který přesahuje hranice Evropského kvalifikačního rámce po celé Evropě.
Nyní má Evropský kvalifikační rámec rychlý spád; velká většina zemí uznává jeho potenciál pro mobilitu a vidí v něm nástroj celoživotního vzdělávání.
Velká většina dnes vytváří vnitrostátní kvalifikační rámec napojený na Evropský kvalifikační rámec, takže tento návrh už má nesmírný vliv na evropské systémy vzdělávání a odborné přípravy.
Doufám, že jste schopni souhlasit s podporou tohoto návrhu v prvním čtení, aby ho mohla Rada v následujících týdnech formálně přijmout.
Vážený pane předsedající, pane komisaři, dámy a pánové, věřím, že dnešní večer znamená začátek hlavního projektu, na který čekala Evropa, členské státy a regiony a hlavní města Evropské unie dlouho, cíl, na kterém léta pracovali mnozí aktéři v oblasti vzdělávání, zaměstnání, obchodu a hospodářství, a co celá společnost chce.
Schválením Evropského kvalifikačního rámce položíme zítra základy lepšího zítřka, kterými dáme budoucím generacím společný referenční bod k jejich závazku v oblasti kultury, vzdělávání a odborné přípravy, odborného vzdělávání a samozřejmě zaměstnání.
Dodržování lisabonské strategie Evropského kvalifikačního rámce představuje přímou cestu pro zlepšení propojení mezi školami, univerzitami a pracovišti a mezi formálním, a neformálním celoživotním vzděláváním, která zabezpečí transparentnost v uznávání kvalifikací a certifikátů, a to na vnitrostátní i odvětvové úrovni a vždy v evropském rámci.
A konečně posílí spolupráci mezi členskými státy v citlivé oblasti porovnávání systémů.
Je to opakující se téma, které nás v souladu s lisabonskou strategií vedlo k předpokladu řádné zodpovědnosti s možností, o které jsem si jist, že zvýší růst, rozvoj a konkurenceschopnost v Evropě vzhledem k potřebě uznat sociální soudržnost jako jeden z jejích cílů.
Je to dlouhotrvající projekt, který vyšel z boloňského procesu jako systém hromadění a přenosu kreditů jako ekvivalentu dříve, než se na barcelonské vrcholné schůzce vynořil systém pro odbornou přípravu.
Zlepšil se v Bergenu v roce 2004 a potom znovu v Radě v roce 2005, která zopakovala potřebu přijmout současný rámec.
Historická cesta, která jasně ilustruje ambici evropských představitelů, již rozhodli o vytvoření nového nástroje, považovaného mnohými za revoluční, ale nevyhnutelný pro proces evropské integrace, kterou jsme sledovali mnoho let.
Jsem přesvědčen, vážený pane předsedající, dámy a pánové, že tento rámec nejenže povzbudí přeshraniční mobilitu, ale bude sloužit jako řídící síla pro vnitřní mobilitu v rámci EU - pokud vezmeme ve všeobecnosti v úvahu studenty, pracovníky, výzkumné pracovníky a dobrovolníky a všechny ty, kteří se potřebují volně přesouvat v rámci Evropy, aniž by způsobili paniku nebo zbytečné obavy.
Jistě si pamatujete příběh polského instalatéra, který vystrašil Francii: byl to jeden z hlavních důvodů, proč Francouzi v referendu hlasovali proti evropské ústavě.
Takže text, který nyní máme před sebou, je výsledkem mnohaměsíční práce, úzké spolupráce se zástupci Rady pod předsednictvím Portugalska, které okamžitě poznalo důležitost tohoto ambiciózního projektu.
Komise, v osobě komisaře Fígela, po celou dobu velmi pozorně sledovala tento proces a je to díky tomuto duchu partnerství, že jsme byly schopni zlepšit text zapracováním klíčových představ, které jsou blízké Výboru pro zaměstnanost a sociální věci.
Z tohoto důvodu jsem velmi vděčný svým kolegům, stínovým zpravodajům - vidím paní Castexovou, pana Kusstatschera, liberály - i pana Manna a pana Kasoulidese a všechny ty, kteří k tomu přispěli.
Díky jejich velkorysému zapojení a odevzdání se jsme mohli zahrnout následující představy: sociální integrace; požadavky pracovního trhu; osobní rozvoj při různých způsobech odborné přípravy; nediskriminace spolu se zahrnutím znevýhodněných osob; rovné příležitosti; respektování zásady subsidiarity a vytvoření koordinačních míst v rámci členských států.
Rovněž jsme zajistili, aby doporučení nebylo závazné, i když ve své podstatě zůstává legislativní.
Očividně to nebylo způsobeno nějakou slabostí, ale vyšlo to spíše ze smyslu pro odpovědnost a realitu, aby se podpořilo a zvýšilo použití tohoto nástroje v těch zemích, které potřebují více času.
V krátkosti je možno říci, že nejsou pochybnosti o tom, že se to může zlepšit, ale v tomto životě se dá zlepšit vše.
Avšak jsem přesvědčen o tom, že máme před sebou text s duší a svědomím.
Věřím, že prací Evropského parlamentu je vydávat právní předpisy ve skutečném zájmu občanů.
Takže to jsme tu udělali.
Schválení textu v prvním čtení je toho důkazem, částečně díky panu Galovi z Výboru pro kulturu a vzdělávání, Výboru pro práva žen a rovnost pohlaví a Výboru pro průmysl, výzkum a energetiku, které k tomu všechny pozitivně přispěly.
navrhovatelka stanoviska Výboru pro průmysl, výzkum a energetiku. - (ES) Vážený pane předsedající, pane komisaři, chtěla bych začít blahopřáním zpravodaji, protože se skutečně pustil do tématu, které jde mnohem dále, než si dokážeme představit.
Skutečně, v globalizovaném světě se Evropa a mnohé země EU budou definovat prostřednictvím kvalifikací svých lidských zdrojů.
Pokud bychom měli shrnout v jednom pilíři, co umožní Evropě a všem zemím, které tvoří Evropu, stát se konkurenceschopnými v tomto globálním světě, jsou to kvalifikace lidských zdrojů, občanů Evropy.
Vzhledem k tomu je absolutně nevyhnutelné, aby se rozhodlo o celoživotním vzdělávání a odborné přípravě podle požadavků pracovního trhu a neustále se na ně reagovalo.
Nebude-li tomu tak, nebudeme moci konkurovat.
